<?xml version='1.0' encoding='UTF-8' ?>
<!--
  ~ Copyright 2018 IntraFind Software AG. All rights reserved.
  ~
  ~ Licensed under the Apache License, Version 2.0 (the "License");
  ~ you may not use this file except in compliance with the License.
  ~ You may obtain a copy of the License at
  ~
  ~     http://www.apache.org/licenses/LICENSE-2.0
  ~
  ~ Unless required by applicable law or agreed to in writing, software
  ~ distributed under the License is distributed on an "AS IS" BASIS,
  ~ WITHOUT WARRANTIES OR CONDITIONS OF ANY KIND, either express or implied.
  ~ See the License for the specific language governing permissions and
  ~ limitations under the License.
  -->

<documents count="300">
    <Document>
        <url>https://blog.migrosbank.ch/it/iniziate-con-noi-nellanno-dinvestimento-2018/</url>
        <id>EB4FC8EAA12761AC70AB9C220D87BFE6</id>
        <title>Iniziate con noi nell&apos;anno d&apos;investimento 2018 - Banca Migros</title>
        <body>La Banca Migros amplia l’offerta nel settore degli investimenti. Dal 1° gennaio 2018 i prodotti «Deposito»
            e «Gestione patrimoniale» saranno modificati e l’offerta verrà ampliata con il nuovo servizio «Consulenza
            personale in investimenti». La Banca Migros ristruttura la sua offerta nell’ambito degli investimenti per
            soddisfare ancora meglio le diverse esigenze della clientela. La Banca Migros offre la Consulenza personale
            in investimenti: il cliente ha a disposizione un consulente personale, un vasto accesso alla ricerca in
            materia di investimenti e il monitoraggio costante dei rischi del portafoglio. Rimane comunque libero di
            decidere fino a che punto seguire e attuare queste proposte d’investimento. In tal modo la nuova offerta si
            posiziona tra i due servizi esistenti di «Gestione patrimoniale» e «Deposito». Con il mandato di gestione
            patrimoniale il cliente delega alla banca tutte le decisioni sugli investimenti e la loro attuazione. Con la
            tenuta del deposito, invece, il cliente rinuncia completamente alla consulenza in investimenti e al
            monitoraggio del portafoglio. Adatta anche ai patrimoni di piccola e media entità La Consulenza personale in
            investimenti si colloca tra le due offerte esistenti anche in termini di prezzo. La commissione è calcolata
            in funzione del patrimonio e varia tra lo 0.40% e lo 0.60% del volume del deposito. Non sono richiesti
            attivi patrimoniali minimi specifici, viene addebitata una commissione minima di 600 franchi. Le transazioni
            vengono fatturate separatamente, con l’allettante ticket fee della Banca Migros di 40 franchi tramite
            e-banking o di 100 franchi tramite il consulente personale. In concomitanza con il lancio della Consulenza
            personale in investimenti, la Banca Migros riduce il patrimonio minimo necessario per la gestione
            patrimoniale basata sui fondi che sarà offerta già a partire da 20 000 franchi, quindi a una cerchia di
            clienti molto più ampia rispetto a quanto avviene presso le altre banche. I mandati di gestione patrimoniale
            con gli investimenti diretti sono ottenibili già a partire da 250’000 franchi. Le retrocessioni sono
            accreditate ai clienti Sia con il mandato di gestione patrimoniale sia con la Consulenza personale in
            investimenti la Banca Migros versa ai suoi clienti eventuali somme (retrocessioni) percepite per la
            sottoscrizione e la custodia di fondi d’investimento di offerenti terzi.
        </body>
    </Document>
    <Document>
        <url>https://blog.migrosbank.ch/it/le-dieci-azioni-svizzere-piu-promettenti/</url>
        <id>A3AEB9A0B2FF25858AA0737838058A8A</id>
        <title>Le dieci azioni svizzere più promettenti - Banca Migros</title>
        <body>Su quali azioni dovrebbero puntare gli investitori? Con la «Selezione di azioni Svizzera 2018» la Banca
            Migros presenta le azioni svizzere più promettenti per l’anno in corso, lanciando inoltre un Certificato
            Tracker su questi titoli che permetterà ai nostri clienti di investire in modo semplice e conveniente in
            queste azioni. Nella scelta delle azioni è stato posto particolare riguardo alla qualità. Proprio nei
            periodi di valutazioni relativamente positive sui mercati azionari, un bilancio solido costituisce la
            premessa per l’inserimento nella nostra selezione. Inoltre, fattori come la redditività, le prospettive di
            crescita e una politica dei dividendi allettante e sostenibile sono importanti criteri di selezione. Infine
            ci concentriamo sulle azioni la cui valutazione dovrebbe offrire ulteriori possibilità di rialzo delle
            quotazioni. Tenendo in considerazione il nostro Certificato Tracker «Selezione di azioni Svizzera 2018»
            (sotto la voce “Partecipazione”), nella selezione abbiamo prestato particolare attenzione anche al fatto che
            le dieci azioni si armonizzassero bene nel portafoglio. Prevedendo che la ripresa economica continui,
            abbiamo selezionato per la maggior parte titoli ciclici, in modo che il portafoglio benefici dello sviluppo
            positivo dell’economia in misura più che proporzionale. Il bilanciamento dei singoli titoli nel portafoglio
            porta inoltre a una ponderazione delle small e mid cap superiore rispetto alle large cap a confronto con il
            mercato nel suo complesso. Questo conferisce al portafoglio una maggiore dinamicità. «Selezione di azioni
            Svizzera 2018» – Le azioni preferite della Banca Migros Swiss Life Swiss Life L’assicuratore espande
            progressivamente la propria attività commissionale e fa così fronte alla pressione sui margini che – in un
            contesto di tassi in ribasso – pesa sull’attività assicurativa tradizionale. Ne consegue una maggiore
            efficienza e un più stabile andamento degli affari. Per il 2018 intravediamo un notevole potenziale di
            rialzo per il corso azionario, oltre a un’interessante politica di distribuzione con un rendimento da
            dividendi atteso del 4,4% nell’anno venturo. Nestlé Nestlé Con un allettante portafoglio di marchi di
            elevatissima qualità il gigante dell’industria dei generi alimentari poggia su solide basi. Con il nuovo CEO
            Mark Schneider dovremmo assistere a una crescita e a un miglioramento della redditività. Grazie alla
            vigorosa generazione di cash flow rimane sufficiente spazio – oltre che per l’attuazione della strategia di
            acquisizione – anche per la distribuzione agli azionisti. Roche Roche Quale leader nel settore
            dell’oncologia, Roche vanta un eccellent posizionamento e dispone di una divisione di ricerca dinamica con
            competenze nel settore biotecnologico. Unitamente all’ottima posizione nella diagnostica, per Roche si
            presenta un’opportunità di crescita nel settore della medicina personalizzata, dove intravediamo un notevole
            potenziale. I brevetti in scadenza sono scontati nella quotazione azionaria, il cui andamento dovrebbe
            essere favorito da un flusso di notizie positivo. Ypsomed Ypsomed La società, attiva nella tecnica medicale
            e ben posizionata nel mercato del diabete, è leader nei sistemi di iniezione e a medio termine dovrebbe
            rafforzare la propria posizione grazie al ritiro di importanti concorrenti. È pronta a beneficiare della
            crescita strutturale del mercato del diabete. Notevole potenziale di crescita, soprattutto nei mercati
            emergenti. Richemont Richemont Il gruppo di beni di lusso possiede un portafoglio di marchi di prim’ordine
            e, sulla scia dell’accelerazione della crescita globale, beneficia in particolar modo della sua solida
            posizione nel settore degli orologi di lusso e del trend a favore dei gioielli di marca. Il solido bilancio
            e le elevate consistenze in contanti accrescono la flessibilità per acquisti strategici. Sika Sika Sika,
            gruppo attivo nella chimica per l’edilizia, beneficia tuttora di opportunità di crescita strutturale che
            sfrutta tramite una strategia di acquisizione molto efficace. Quale leader di mercato dotato di efficienza
            operativa e di capacità innovativa, Sika dovrebbe accrescere la propria redditività e soddisfare le elevate
            aspettative di crescita. L’incertezza circa il tentativo di acquisizione di Saint-Gobain non dovrebbe
            penalizzare la performance nemmeno nel 2018. Clariant Clariant Nel 2018 il gruppo attivo nel settore delle
            specialità chimiche dovrebbe presentare un ampio pacchetto di misure volto a sfruttare il potenziale per
            quanto riguarda la redditività e l’efficienza aziendale. Questi adeguamenti strategici dovrebbero accrescere
            il valore equo dell’azione. Inoltre, un’acquisizione o una scissione dell’azienda resta un modo per creare
            valore azionario. Komax Komax L’indiscusso leader di mercato e tecnologico nel campo della lavorazione dei
            cavi continua a beneficiare della crescente domanda di sistemi di lavorazione dei cavi di elevata qualità.
            La solida posizione di mercato si traduce in margini comparativamente elevati e stabili e crea i presupposti
            per una crescita sostenibile. Nel 2018 questa azienda spiccatamente ciclica beneficerà inoltre della
            costante ripresa della congiuntura globale. Georg Fischer Gregor Fischer Negli ultimi anni Georg Fischer ha
            raggiunto una posizione decisamente più stabile e ridotto la sua ciclicità. Si è così concentrata con
            successo su settori a forte crescita con elevato potenziale di margini, come ad esempio il settore dei
            sistemi di tubature. Ciò le ha consentito di migliorare la redditività grazie a una più vigorosa crescita
            del fatturato. Anche Georg Fischer dovrebbe trarre vantaggio dalla costante accelerazione congiunturale.
            Logitech Logitech L’offerente romando di accessori per computer e di elettronica d’intrattenimento raccoglie
            i frutti della sua ristrutturazione: il nutrito portafoglio di prodotti, i cicli di produzione più brevi e
            la solida posizione nei settori dell’elettronica d’intrattenimento e dei giochi impongono elevate esigenze
            di innovazione, ma assicurano una dinamica delle vendite costantemente elevata e una buona redditività.
        </body>
    </Document>
    <Document>
        <url>https://blog.migrosbank.ch/it/quanto-devo-pagare-di-affitto/</url>
        <id>3B8E1DD96A8B6E1478471C1B3B4B9990</id>
        <title>Quanto devo pagare di affitto? - Banca Migros</title>
        <body>Recentemente le due società di consulenze immobiliari Wüest Partner e IAZI hanno pubblicato gli ultimi
            dati sul mercato immobiliare in Svizzera. Conclusione: in Svizzera non è quasi più possibile finanziarsi una
            proprietà immobiliare. Ma qual è la situazione degli affitti? L’indice degli affitti calcolato dall’Ufficio
            federale di statistica è salito da 82.4 a 101.10 punti dalla fine del 2000 all’inizio del 2017, registrando
            un incremento del 23% circa. Con questa impennata non sorprende che molti inquilini si lamentino degli
            affitti elevati. Ma per valutare correttamente la situazione, deve essere considerato anche l’altro lato
            della medaglia, ossia l’andamento delle retribuzioni, il cui indice nominale determinato dall’Ufficio
            federale di statistica è aumentato nello stesso periodo da 1’963 a 2’386, ossia di circa 22 punti. È un
            incremento solo marginalmente inferiore a quello degli affitti. Evoluzione delle retribuzioni
            nominali/dell’indice degli affitti Fonte: UST Considerando il paniere medio di beni e servizi dei nuclei
            familiari svizzeri, emerge che il 20% circa delle spese per i consumi riguarda l’abitazione. Dal 2000 la
            situazione non è praticamente mutata. La quota ha oscillato tra il 18% e il 21%. I nuclei familiari svizzeri
            spendono circa il 20% per l’abitazione Fonte: UST Gli appartamenti costruiti prima del 1991 hanno un affitto
            molto inferiore rispetto a quelli più recenti. Allora perché molti Svizzeri hanno l’impressione che da noi
            gli affitti siano incredibilmente cari? Un primo riferimento è fornito dalla statistica dell’andamento degli
            affitti in base al periodo di costruzione: gli affitti degli appartamenti costruiti prima del 1991 sono
            nettamente inferiori a quelli degli appartamenti più recenti. A chi si mette oggi alla ricerca di un
            appartamento e naviga sui principali portali immobiliari vengono spesso proposti i progetti più nuovi,
            quindi nettamente più cari. Da qui deriva automaticamente l’impressione degli affitti elevati. Evoluzione
            degli affitti in base al periodo di costruzione Fonte: UST Per i nuovi appartamenti, il rialzo degli affitti
            è ascrivibile, tra l’altro, all’ubicazione e ai migliorati standard di costruzione. Il crescente benessere
            ha provocato anche un cambiamento della domanda per gli appartamenti in affitto. Oggi numerosi inquilini non
            intendono rinunciare ai buoni collegamenti con i mezzi pubblici, alla posizione centrale, alla
            lavatrice/asciugatrice, al forno a vapore o simili. Ovviamente queste comodità hanno il loro prezzo, quindi
            gli appartamenti in affitto di nuova generazione non si differenziano praticamente più da quelli di
            proprietà. Gli inquilini hanno dunque la scelta tra un appartamento nuovo nettamente più caro e uno vecchio
            più conveniente. Numerosi esperti prevedono una crescente pressione sugli affitti. Che questo potrebbe
            cambiare presto, è dimostrato dallo sviluppo dei prezzi degli affitti a seconda della tipologia di comune.
            Gli affitti nei comuni suburbani e rurali dei pendolari, dove negli ultimi anni la costruzione di stabili è
            aumentata notevolmente, sono chiaramente sotto pressione. Anche nei centri si assiste ai primi segnali di un
            ribasso degli affitti. Dovrebbero continuare a rimanere costanti o in lieve rialzo i prezzi degli affitti
            nei comuni ad alto reddito, i quali beneficiano per lo più di vantaggi fiscali. Andamento dell’affitto medio
            per un appartamento di 4 stanze secondo la tipologia del comune Fonte: UST Il futuro andamento degli affitti
            potrebbe essere interessante. Con la vivace attività edilizia degli scorsi anni e il calo degli stranieri in
            Svizzera, ci attendiamo una crescente pressione sugli affitti, soprattutto quelli iniziali. L’attività
            edilizia rimarrà vivace anche nel 2018, pertanto la quota degli appartamenti sfitti potrebbe crescere
            ancora. Per gli inquilini, che vogliono vivere in un appartamento recente a condizioni finanziariamente
            accettabili, vale dunque ancora di più la pena di confrontare i prezzi.
        </body>
    </Document>
    <Document>
        <url>https://blog.migrosbank.ch/it/pagina/4/</url>
        <id>DF25A269D4EA3672799EC80DB0F36529</id>
        <title>Blog Banca Migros</title>
        <body>I non addetti ai lavori sono in grado di battere i professionisti degli investimenti con decisioni prese
            collettivamente. Su questo fenomeno della cosiddetta «saggezza della folla» puntano diversi strumenti
            d’investimento, seppure con risultati diversi. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/irw/</url>
        <id>2E377D67FD029107A93CA9847B352316</id>
        <title>Irina Martín, Autore di Banca Migros</title>
        <body>Il franco svizzero ha perso terreno, ma la Banca Nazionale Svizzera (BNS) conferma i tassi negativi. Nella
            sua recente valutazione della politica monetaria, il presidente della BNS Thomas Jordan ha difeso il corso
            seguito sinora. Nel frattempo il Libor si è consolidato sui minimi storici, mentre non si esclude che i
            tassi delle ipoteche fisse con lunghe durate tendano al rialzo. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/congiuntura/</url>
        <id>29774F295F7B12CF378D46F1090568B6</id>
        <title>Congiuntura Archivio - Banca Migros</title>
        <noindex>noindex,follow</noindex>
        <body>Il 2017 ci mostra ancora una volta in tutta la loro evidenza le infinite sfaccettature del mondo delle
            borse e l’ampio ventaglio di reazioni degli investitori. Alla fine sappiamo quello che ci era già chiaro
            prima: nessuno sa dove siamo diretti nel breve termine. Continuare a leggere
        </body>
    </Document>
    <Document>
        <url>https://blog.migrosbank.ch/it/la-politica-dinvestimento-della-banca-migros-nel-2017/</url>
        <id>ADCD58C19C0079CDD4145AC8E8EBA485</id>
        <title>La politica d’investimento della Banca Migros nel 2017 - Banca Migros</title>
        <body>Dopo un anno talora turbolento per le borse Markus Wattinger, responsabile dell’Investment Office della
            Banca Migros, illustra le previsioni per i mercati finanziari internazionali nel nuovo anno e spiega perché
            le azioni sono tuttora da privilegiare alle obbligazioni. 2016: un anno turbolento dalle grandi sorprese Sui
            mercati finanziari internazionali lo scorso anno è trascorso all’insegna delle grandi sorprese politiche:
            prima dell’estate i mercati si erano ripresi dall’inizio anno catastrofico, ma con l’inatteso sì alla Brexit
            del popolo britannico è arrivata una doccia fredda. Gli investitori hanno digerito inaspettatamente in
            fretta questo evento, proprio come è avvenuto per l’imprevista elezione di Donald Trump alla presidenza
            degli Stati Uniti. Contrariamente alle attese, la vittoria di Trump ha addirittura impresso dinamismo ai
            mercati, che hanno vissuto un rialzo dei tassi senza precedenti e un rally autunnale con le azioni. I
            rendimenti sono saliti quasi all’improvviso e i mercati azionari globali, trainati dalle borse statunitensi,
            hanno raggiunto nuovi massimi su base annua. Che cosa è successo? Il ritorno della politica di bilancio
            desta speranze per la congiuntura nel 2017 Negli investitori l’elezione di Trump ha alimentato la speranza
            di una netta accelerazione del processo di reflazione e ha spinto fortemente al rialzo le aspettative in
            materia di inflazione. Gli aumenti dei tassi sono da interpretare in questa prospettiva. L’amministrazione
            Trump dovrebbe segnare una rinascita della politica di bilancio espansiva: la diminuzione delle tasse,
            l’aumento della spesa pubblica e un quadro regolatorio meno rigido dovrebbero far decollare la crescita
            negli Stati Uniti e prolungare l’attuale ciclo congiunturale. Considerando l’ottimo stato di salute del
            mercato del lavoro e una più severa politica del commercio estero, non si esclude che queste misure
            continuino a rinfocolare l’inflazione portandola senz’altro al di sopra del target della Fed. Eppure i
            programmi economici di Trump celano numerosi interrogativi in merito alla loro concreta attuazione, tuttavia
            non mancano le possibilità di un ritorno a una politica di bilancio più favorevole all’economia considerando
            la maggioranza repubblicana al Congresso. Quadro propizio anche alla congiuntura globale Sulla scia della
            locomotiva congiunturale americana anche la crescita globale dovrebbe segnare una netta accelerazione, ma a
            condizione che la politica del commercio estero di Trump non sia esageratamente improntata al protezionismo
            e non diventi un freno per il resto del mondo. Per il momento la consideriamo comunque un’ipotesi
            improbabile. Anche la persistente ripresa dei grandi paesi emergenti dovrebbe favorire la crescita economica
            mondiale. Si ipotizza che importanti nazioni, tra cui Brasile e Russia, escano dalla recessione e tornino a
            fornire contributi positivi alla crescita. Su questo fronte anche la progressiva ripresa dei mercati delle
            materie prime ha un ruolo decisivo: gli esportatori di materie prime dovrebbero beneficiare del livello più
            elevato dei prezzi. D’altro canto ciò potrebbe fungere da ostacolo per la congiuntura dei paesi asiatici
            importatori. In generale l’Asia continuerà a essere frenata dalla crescita ancora debole della Cina. Sebbene
            si moltiplichino i segnali di una ripresa congiunturale in Cina, per il 2017 rimaniamo cauti. A nostro
            avviso anche la congiuntura europea darà prova di scarso dinamismo. Per il momento, manca ancora la volontà
            politica di sostenere la congiuntura con una politica economica espansiva, anche in considerazione del
            debito pubblico sempre elevato in alcune aree. Nel 2017, inoltre, incombono sull’Europa rischi politici
            sotto forma di importanti consultazioni elettorali in Francia, in Olanda e in Germania che potrebbero
            destabilizzare i mercati. Il potenziale dei mercati azionari L’espansione della congiuntura dovrebbe essere
            accompagnata dall’andamento positivo dei mercati azionari mondiali. Nel corso dell’anno l’elemento trainante
            degli asset di rischio sarà presumibilmente rappresentato dagli utili societari. Dopo il calo che si è
            protratto per diversi trimestri, nel 2017 ci attendiamo finalmente una ripresa degli utili societari prima
            di tutto negli Stati Uniti, ma anche nel resto del mondo, soprattutto grazie al recupero del settore
            dell’energia dopo che il prezzo del petrolio si è stabilizzato su un livello più elevato, ma anche dei
            finanziari. Questi ultimi dovrebbero beneficiare di un ampliamento dei margini d’interesse e di un
            ridimensionamento dell’apparato regolatorio negli Stati Uniti. Ma anche la politica monetaria estremamente
            espansiva in vaste regioni del mondo dovrebbe contribuire all’ascesa dei mercati azionari. Negli Stati Uniti
            il moderato irrigidimento della politica monetaria nel corso dell’anno potrebbe frenare i progressi dei
            titoli, ma in Europa e in Giappone gli asset di rischio continuano a godere del supporto illimitato delle
            banche centrali. Nonostante l’aumento dei tassi, nel 2017 le azioni rimarranno interessanti proprio nei
            confronti delle obbligazioni, come rivelano i tuttora considerevoli premi di rischio. Inoltre, i rendimenti
            dei dividendi rimangono storicamente elevati anche nel nuovo anno, contribuendo a rendere appetibili le
            azioni. In considerazione del quadro favorevole siamo ottimisti sui titoli di partecipazione nel medio
            termine e confermiamo la nostra sovraponderazione tattica delle azioni. Obbligazioni tuttora prive di smalto
            D’altro canto, nonostante l’aumento dei tassi, le obbligazioni ci sembrano poco interessanti anche per gli
            investitori con un lungo orizzonte temporale. Nel segmento in CHF gli investitori continuano a non essere
            adeguatamente indennizzati per il rischio assunto e sono tuttora costretti ad accettare rendimenti negativi
            per i titoli di qualità con un rischio sostenibile di variazione dei tassi. Questa situazione dovrebbe
            cambiare di poco nel corso dell’anno almeno nell’Eurozona e in Svizzera, considerando la politica monetaria
            sempre espansiva della BCE e della BNS. Ci atteniamo dunque alla nostra sottoponderazione tattica delle
            obbligazioni. Mercati dei cambi tuttora all’insegna del dollaro La forza del dollaro, che dura dalla metà
            del 2016, dovrebbe essere il leitmotiv dei mercati valutari anche nel 2017. Considerando il favorevole
            differenziale dei tassi rispetto alle principali valute globali e in vista della dinamica del processo
            reflazionistico e dell’attesa accelerazione della congiuntura negli Stati Uniti, sono pochi i motivi che
            inducono a credere nella fine della fase di apprezzamento del dollaro. L’euro, invece, continuerà a denotare
            una certa debolezza anche nel 2017. L’inflazione praticamente ferma al palo e la politica monetaria tuttora
            molto espansiva tarpano le ali all’euro nel medio termine. A ciò si aggiungono i suesposti rischi politici,
            che potrebbero penalizzare a più riprese la moneta unica nel corso dell’anno. Come conseguenza della
            persistente debolezza dell’euro, anche il franco svizzero potrebbe rivelare una certa pressione al rialzo,
            soprattutto nei confronti della moneta unica, mentre è possibile che si indebolisca rispetto all’USD. È
            dunque probabile che la BNS non modifichi in modo significativo l’orientamento della sua politica monetaria,
            che rimane focalizzata su un cambio stabile del franco svizzero nei confronti dell’euro: a nostro avviso la
            BNS si atterrà alla convalidata strategia dei due pilastri e, oltre al mantenimento dello spread negativo
            rispetto all’Eurozona, continuerà ad attuare interventi mirati sul mercato dei cambi per impedire un
            massiccio apprezzamento del franco sull’euro.
        </body>
    </Document>
    <Document>
        <url>https://blog.migrosbank.ch/it/le-elezioni-in-francia-mettono-in-ombra-la-ripresa-in-europa/</url>
        <id>D099ABBCCC1D5B36E8B224089B374961</id>
        <title>Le elezioni in Francia mettono in ombra la ripresa in Europa - Banca Migros</title>
        <body>Sulla scia del miglioramento della congiuntura globale si è rasserenata anche la situazione economica
            dellʼEurozona. La ripresa ciclica offre nuove opportunità dʼinvestimento sui mercati azionari. Tuttavia
            consigliamo di attendere le elezioni presidenziali in Francia. Aumento degli ordinativi, prospettive
            migliorate in termini di utili e fatturato, calo della disoccupazione: la fiducia delle imprese europee non
            raggiungeva questi livelli da ormai sei anni. La ripresa è in atto non solo in Germania, ma anche in molti
            altri Stati membri. Le prospettive in materia di utili societari dovrebbero dunque migliorare, anche se le
            premesse sono molto diverse tra un paese e l’altro. Miglioramento della congiuntura nell’Eurozona
            Indicizzato, 2010 = 100, Fonte: Commissione UE La borsa e il valore esterno dell’euro non tengono tuttavia
            pienamente conto di questo andamento. Il motivo è da ricercare nelle elezioni presidenziali in Francia. In
            caso di vittoria, la candidata populista di destra Marine Le Pen vuole avviare immediatamente negoziati con
            Bruxelles per ristabilire quattro punti fondamentali della sovranità: secondo la Le Pen, la Francia deve
            poter tornare ad agire autonomamente in ambito legislativo, economico, territoriale e monetario. A livello
            di politica monetaria auspica la reintroduzione del franco. Ancora prima di fine anno intende sottoporre il
            risultato dei negoziati al popolo, che in un referendum dovrà pronunciarsi sull’uscita della Francia
            dall’UE. La Le Pen appoggerebbe la permanenza nell’UE solo a condizione che Bruxelles garantisca
            precedentemente ampie concessioni, altrimenti consiglierebbe agli elettori l’uscita dall’UE. Se Marine Le
            Pen diventasse presidente, l’Unione monetaria sarebbe in grave pericolo. In caso di vittoria di Marine Le
            Pen si prevedono turbolenze sui mercati finanziari. La minaccia dell’uscita dall’Eurozona minerebbe la
            fiducia nell’euro. Inoltre i progetti protezionistici della Le Pen sarebbero un cattivo segnale per
            lʼeconomia europea. In una reazione iniziale la moneta unica scenderebbe senz’altro sotto quota 1.00
            rispetto al franco e tenderebbe a indebolirsi fino al referendum. In queste circostanze, per la Banca
            nazionale svizzera (BNS) sarebbe praticamente impossibile mantenere il cambio EUR/CHF sopra quota 1.05 in
            modo duraturo, poiché dʼora in poi il franco sarà utilizzato sempre di più non solo dagli investitori
            svizzeri, ma anche da quelli stranieri come bene rifugio. Per ridurre lʼattrattiva del franco rispetto alle
            altre valute rifugio, la BNS sarebbe costretta a spingere i tassi in territorio ancora più negativo. È
            probabile che Emmanuel Macron vinca la corsa allʼEliseo e i mercati finanziari potrebbero tirare un respiro
            di sollievo. Ma probabilmente non si arriverà a questo punto. A nostro avviso la permanenza della Francia
            nell’Ue e nell’Unione monetaria è molto più plausibile. Da un lato la Le Pen potrebbe avere difficoltà a
            vincere le presidenziali, dall’altro l’uscita dall’UE, anche in caso di vittoria, implica notevoli ostacoli
            di carattere costituzionale. Secondo i sondaggi, al primo turno delle presidenziali francesi il 23 aprile
            prossimo, Marine Le Pen può sì contare sullo stesso numero di voti dell’attuale favorito, Emmanuel Macron
            (il 24% circa ciascuno), ma nelle previsioni per il ballottaggio è decisamente in svantaggio (v. grafico),
            poiché gli elettori dei candidati uscenti sosterrebbero soprattutto Macron. Le opportunità di Marine Le Pen
            non sarebbero molto migliori se al ballottaggio si trovasse a fronteggiare François Fillon, il candidato dei
            conservatori. Sondaggio sul secondo turno elettorale: quota di elettori di Marine Le Pen e Macron Fonte:
            Opinionway Anche se Marine Le Pen fosse eletta presidente, l’uscita della Francia dall’UE e/o dall’Eurozona
            è tutt’altro che scontata. L’adesione della Francia all’Unione europea è ancorata nella Costituzione, che
            dovrebbe essere modificata prima del referendum, ma per farlo occorre il consenso del Parlamento. Per
            assicurarselo, il Front National dovrebbe ottenere una vittoria schiacciante alle elezioni parlamentari di
            giugno. La necessità di una modifica della Costituzione è tuttavia controversa tra gli esperti. Se la Corte
            costituzionale ammettesse un referendum sull’adesione all’Unione europea senza una precedente modifica della
            Costituzione, gli ostacoli sarebbero molto meno ardui. In tal caso il referendum deve essere chiesto dal
            primo ministro o da una minoranza di parlamentari che rappresenti almeno un quinto di tutti i seggi. A
            questo punto il popolo avrebbe l’ultima parola. Il referendum sulla Brexit e le presidenziali negli Stati
            Uniti ci esortano comunque alla cautela. Anche se i dati che emergono dai sondaggi e la situazione giuridica
            depongono chiaramente a sfavore di Marine Le Pen e delle sue intenzioni di uscire dall’UE, le nostre
            argomentazioni sono fortemente basate su ipotesi. Per questo motivo, nonostante la promettente situazione
            congiunturale e i rapporti di potere politici apparentemente chiari sconsigliamo per il momento di aumentare
            l’esposizione sulle azioni europee. Il referendum sulla Brexit e le presidenziali negli Stati Uniti hanno
            dimostrato che le previsioni di decisioni politiche possono essere assai poco affidabili. Inoltre è
            ipotizzabile che gli altri partiti consentirebbero alla presidente Le Pen di lasciare al popolo la decisione
            sull’adesione all’UE, anche se in Parlamento potrebbero bloccarla sulla scorta dei rapporti di potere,
            poiché la pressione politica sarebbe troppo forte.
        </body>
    </Document>
    <Document>
        <url>https://blog.migrosbank.ch/it/autore/bos/</url>
        <id>8ECF957935A165976CF3B25CDA2863DE</id>
        <title>Sacha Marienberg, Autore di Banca Migros</title>
        <body>Su quali azioni dovrebbero puntare gli investitori? Con la «Selezione di azioni Svizzera 2018» la Banca
            Migros presenta le azioni svizzere più promettenti per l’anno in corso, lanciando inoltre un Certificato
            Tracker su questi titoli che permetterà ai nostri clienti di investire in modo semplice e conveniente in
            queste azioni. Continuare a leggere
        </body>
    </Document>
    <Document>
        <url>https://blog.migrosbank.ch/it/i-rischi-nascosti-nelle-obbligazioni/</url>
        <id>2A54596ECF78C3CE6EFC17455DB4C141</id>
        <title>I rischi nascosti nelle obbligazioni - Banca Migros</title>
        <body>I rendimenti delle obbligazioni sono sprofondati. Nella ricerca di possibilità con una remunerazione
            migliore gli investitori si orientano ai titoli emessi da debitori con una peggiore solvibilità. Il
            rendimento eccedente appare piuttosto magro considerando il rischio notevolmente superiore. Il bello delle
            obbligazioni è che sono prevedibili: come crediti cartolarizzati conferiscono all’acquirente il diritto di
            ricevere pagamenti prestabiliti degli interessi e il valore nominale rimborsato alla scadenza. L’investitore
            sa in anticipo quale sarà il rendimento dell’intero investimento fino alla scadenza. La remunerazione scende
            con il migliorare della solvibilità del debitore. Certamente gli investitori in azioni non conoscono tutta
            questa affidabilità. Eppure gli investitori obbligazionari non hanno niente da festeggiare in questo
            momento: i tassi sono sprofondati. Il rendimento dei titoli di stato svizzeri con durata decennale, ad
            esempio, ammonta al -0.14%. Sì, avete letto bene, è proprio il segno meno. In altri termini dobbiamo pagare
            per mettere a disposizione dello Stato capitali a lungo termine. Nella ricerca di possibilità con una
            remunerazione migliore gli investitori obbligazionari tornano sempre più spesso ai titoli da cui un tempo
            fuggivano: scelgono le obbligazioni con durate più lunghe (che sono meglio remunerate, ma implicano anche un
            rischio di fluttuazione maggiore) oppure si orientano alle obbligazioni emesse da debitori con una peggiore
            solvibilità. Invece di un’obbligazione con rating AAA ne viene scelta una, ad esempio, con rating BBB. La
            scala dei rating di gran parte delle agenzie di valutazione del credito va da «AAA» (nota più alta) a «D»
            (in mora). La sostanziale differenza tra i diversi livelli di rating sta nel rischio di default, ossia la
            probabilità che un debitore non riesca a rimborsare all’investitore il denaro prestato. Secondo l’agenzia di
            rating Standard &amp; Poor’s (S&amp;P) un’azienda con l’ottima valutazione AAA fallirà soltanto nell’1% dei
            casi su un orizzonte temporale di dieci anni. Per le aziende con un rating peggiore il rischio è molto più
            alto. Nella fascia BBB la probabilità di default è del 4%, per le obbligazioni con rating BB è già del 13%.
            Gli investitori obbligazionari che si orientano alle obbligazioni più rischiose assurgono a fenomeno globale
            di massa. Quindi deprimono involontariamente sui rendimenti che sperano di ottenere da questi investimenti.
            Infatti, se sale la domanda, i prezzi delle obbligazioni aumentano, il che a sua volta fa scendere il
            provento complessivo dell’investimento (ossia: il rendimento). In Svizzera il rendimento di un’obbligazione
            BBB con durata cinque anni è tuttora dello 0.8% Il rendimento eccedente rispetto a un’obbligazione AAA della
            Confederazione (che si trova decisamente in territorio negativo) è pari appena all’1.4% (v. grafico).
            Considerando il fatto che il mancato rimborso di un’obbligazione BBB è molto più frequente, un premio di
            rischio dell’1.4% l’anno appare piuttosto magro. L’indennizzo pagato all’investitore per assumersi rischi
            molto più elevati in termini di solvibilità è progressivamente diminuito negli ultimi anni. Obbligazioni in
            franchi: andamento storico del differenziale di rendimento tra le obbligazioni con rating AAA e quelle con
            rating BBB (durata: circa 5 anni) Fonte: Bloomberg Puntare su rating peggiori può provocare pesanti perdite,
            soprattutto se si deteriora la situazione economica, poiché in queste fasi è più frequente che le aziende
            non rimborsino i loro debiti. In caso di default l’obbligazione in questione rischia un grosso
            deprezzamento. Ma il pericolo di subire perdite non è limitato a un evento di questa portata, poiché in un
            clima di incertezza le obbligazioni con un rating inferiore perdono generalmente più terreno delle
            obbligazioni con il massimo rating. Per proteggersi da quest’amara sorte c’è una soluzione semplice:
            l’investitore sceglie una strategia in linea con le proprie esigenze di rischio e la segue con coerenza. È
            consigliabile puntare sull’assistenza di un esperto, ad esempio nell’ambito di un mandato di gestione
            patrimoniale oppure acquistando un fondo invece di singoli investimenti. I gestori di fondi e di portafoglio
            monitorano e amministrano il rischio in sintonia con il profilo dell’investitore per conseguire un
            rendimento adeguato al rischio assunto. Nell’ambito di questo processo viene tra l’altro analizzato
            attentamente se i rischi di default sono indennizzati in misura adeguata. In ultima istanza spetta
            all’investitore decidere se vuole un mandato di gestione patrimoniale oppure se preferisce agire di propria
            iniziativa. In ogni caso vale comunque la pena di affrontare consapevolmente il problema dei rischi
            nascosti. Il vostro consulente vi aiuta volentieri a scegliere le soluzioni giuste.
        </body>
    </Document>
    <Document>
        <url>https://blog.migrosbank.ch/it/fondi-previdenziali-meno-spese-significano-piu-soldi-per-la-pensione/</url>
        <id>67D2D701AB7864178D3AD10BAB5ACCC7</id>
        <title>Fondi previdenziali: meno spese significano più soldi per la pensione - Banca Migros</title>
        <body>I fondi previdenziali per il pilastro 3a offrono interessanti opportunità di rendimento a lungo termine.
            Per non assottigliarle inutilmente, dovrebbero essere scelte le soluzioni in fondi con i costi più bassi
            possibile. Come quelle della Banca Migros: i suoi fondi previdenziali si contraddistinguono per una
            struttura delle spese particolarmente conveniente. È molto semplice aumentare il vostro capitale di
            vecchiaia di 10 000 franchi e oltre. Basta non perdere di vista le spese applicate ai fondi d’investimento
            del pilastro 3a. Differenze di costi all’apparenza irrilevanti si sommano nel tempo raggiungendo somme
            considerevoli. Dal punto di vista delle spese complessive i fondi previdenziali della Banca Migros risultano
            particolarmente vantaggiosi. Da una differenza di appena 0,5 punti percentuali a livello di costi risultano
            10 000 franchi in più o in meno di capitale di vecchiaia. Il risparmio previdenziale è orientato sul lungo
            termine, quindi su di esso incide il cosiddetto effetto degli interessi composti. In concreto significa che
            la remunerazione si aggiunge continuamente al capitale, dove matura a sua volta interessi. Questo non vale
            solo per il conto di previdenza, ma ancora di più per i fondi previdenziali che, grazie all’investimento sui
            mercati finanziari, offrono l’opportunità di ottenere rendimenti più elevati a lungo termine rispetto a una
            soluzione con il conto. La performance è sicura solo a posteriori, mentre sin dall’inizio sono note le spese
            che, anno dopo anno, erodono il rendimento dei fondi previdenziali. Da offerente a offerente possono variare
            anche di 0,5 punti percentuali, con considerevoli conseguenze. Ad esempio, chi versa ogni anno 6 000 franchi
            nel pilastro 3a ottiene dopo vent’anni oltre 175 600 franchi con un rendimento medio del 3.5%. Il capitale
            accumulato scende a 166 100 franchi se, a causa delle spese più elevate, il rendimento è pari solo al 3.0%.
            Banca Migros con una struttura delle spese particolarmente vantaggiosa È vero che alcune banche hanno
            ridotto le spese di gestione dei loro fondi. Oppure hanno aggiunto alla loro gamma di prodotti fondi
            previdenziali apparentemente convenienti, con un approccio d’investimento cosiddetto passivo o indicizzato.
            D’altro canto, diversi offerenti hanno introdotto i diritti di custodia. In altri termini, i fondi
            previdenziali non sono più custoditi gratuitamente presso la banca, ma gravati ogni anno di una commissione
            che può raggiungere lo 0.5% del loro valore complessivo. Le spese totali delle soluzioni con i fondi
            previdenziali arrivano dunque all’1% circa ogni anno (v. grafico), anche se alcuni offerenti addebitano fino
            all’1.2%. La Banca Migros si colloca all’estremità inferiore. Addebita solo lo 0.75% come spese di gestione,
            ma nessun diritto di custodia. Per i fondi previdenziali la Banca Migros non addebita neppure le spese per
            l’acquisto e la vendita, dette commissioni di emissione e di riscatto, che possono ammontare fino all’1% a
            seconda della banca. Ad esempio, se a ogni acquisto di quote di fondi viene addebitato l’1%, dopo 20 anni il
            capitale è pari solo a 164 400 franchi circa, con un rendimento medio del 3%, rispetto ai 166 100 franchi
            senza commissione di emissione. Chi, poco prima della pensione, vuole passare a un fondo previdenziale con
            una quota azionaria inferiore per tenere conto dei possibili rischi, può arrivare a pagare questa
            commissione due volte con alcuni offerenti, ossia al momento della vendita delle quote detenute sinora e per
            l’acquisto delle nuove. La banca attinge al capitale una terza volta, quando il pilastro 3a viene liquidato
            e tutte le quote dei fondi previdenziali sono vendute. Nel nostro esempio, il capitale di vecchiaia
            accumulato si assottiglierebbe ulteriormente a 159 500 franchi. Meglio tenere d’occhio tutte le spese
            Conclusione: alcuni fondi previdenziali possono sembrare convenienti con spese anche inferiori al mezzo
            punto percentuale, ma è fondamentale controllare se vi si aggiungono altre spese, sotto forma di commissioni
            di emissione e di riscatto oppure di diritti di custodia da pagare ogni anno. Risparmiatevi queste spese
            aggiuntive e, piuttosto, accumulate più capitale per la vecchiaia. Spese medie per i fondi previdenziali con
            differenti modelli commissionali Media delle spese di soluzioni con fondi previdenziali di banche svizzere
            per i capitali del pilastro 3a e di libero passaggio. Esempio di lettura: gli offerenti di fondi
            previdenziali senza diritti di custodia né commissioni di emissione/riscatto addebitano in media l’1% circa
            di spese.
        </body>
    </Document>
    <Document>
        <url>https://blog.migrosbank.ch/it/tag/online-it/</url>
        <id>9C0B117BCDED44F7A04CD92B24B41171</id>
        <title>Online Archivio - Banca Migros</title>
        <noindex>noindex,follow</noindex>
        <body>Chi vuole versare del denaro sul vostro conto, ha bisogno delle coordinate bancarie. Ora i clienti della
            Banca Migros possono inviare queste informazioni in tutta comodità tramite l’app mobile banking. E non è
            finita qui: con il codice QR della vostra app si può generare automaticamente un bonifico sul vostro conto.
            Continuare a leggere
        </body>
    </Document>
    <Document>
        <url>https://blog.migrosbank.ch/it/nuove-e-preziose-informazioni-finanziarie-sullapp-mobile-banking-2/</url>
        <id>D7CAC25B4AE0ED5DDB6CB33A25A538F5</id>
        <title>Nuove e preziose informazioni finanziarie sull’app mobile banking - Banca Migros</title>
        <body>L’app mobile banking della Banca Migros offre ora ancora più informazioni agli investitori: indicazioni
            sui trend delle quotazioni e possibili alternative ai titoli detenuti, da trasformare direttamente in
            decisioni d’investimento. La rubrica «Corsi di borsa» fornisce, tra l’altro, informazioni sullo sviluppo dei
            mercati azionari mondiali. Potete seguire i mercati finanziari ovunque voi siate. Bastano pochi clic
            nell’app mobile banking della Banca Migros. Richiamate il menu in alto a sinistra oppure selezionate
            «Investimenti/Borsa» e dopo «Corsi di borsa», dove trovate informazioni sulle borse mondiali, sui mercati
            dei cambi, dei metalli preziosi e delle materie prime nonché sui tassi attuali dei mercati dei capitali.
            Potete consultare anche le quotazioni dei Mi-Fonds della Banca Migros. Se alla voce «Quotazioni di borsa»
            selezionate una borsa specifica, vi appariranno i titoli quotati su quel mercato con le maggiori
            oscillazioni giornaliere. Ma l’app mobile banking offre ancora di più: le azioni in trend. Nella
            ricapitolazione sulla borsa sono ora elencate le azioni dell’SPI che hanno guadagnato o perso di più negli
            ultimi 30 giorni o 12 mesi. Gli investitori che tengono conto della velocità del movimento dei prezzi
            ottengono così indicazioni importanti. Ad esempio, se un titolo sta vivendo una forte fase di rialzo, quindi
            presenta un momentum molto positivo, di norma il suo trend non si interrompe dall’oggi al domani, pertanto
            può fornire un utile segnale di acquisto. D’altro canto, se il prezzo di un’azione subisce una forte
            pressione al ribasso, l’acquisto del titolo potrebbe essere prematuro. Le informazioni sono completate con
            le liste dei titoli che hanno recentemente registrato nuovi minimi e massimi storici. Oltre alle indicazioni
            sui prezzi, l’app mobile banking offre anche informazioni sull’analisi di alcune azioni. Ora è ancora più
            facile trovare un’azione specifica grazie alla migliorata funzione di ricerca alla voce «Corsi di borsa» o
            «Registrare ordine di borsa». Ora è ancora più facile trovare un’azione specifica grazie alla migliorata
            funzione di ricerca alla voce «Corsi di borsa» o «Registrare ordine di borsa». Come risultato della ricerca
            appariranno non solo i dati base e sulle quotazioni del titolo, ma anche indicatori tra cui il rapporto
            prezzo/utile e i rendimenti dei dividendi. Secondo voi questi dati rivelano una valutazione poco
            interessante? Allora cercate possibili alternative, che l’app vi fornisce con un confronto sulla base di
            alcuni indicatori chiave. Si tratta di titoli dello stesso settore con un’analoga quotazione di borsa. In
            questo modo l’app mobile banking vi aiuta attivamente nelle vostre decisioni d’investimento, che con l’app
            potete trasformare subito in un’operazione di borsa, ovunque vi troviate.  
        </body>
    </Document>
    <Document>
        <url>
            https://blog.migrosbank.ch/it/previsioni-sui-tassi-dinteresse-lieve-tendenza-al-rialzo-per-le-scadenze-lunghe/
        </url>
        <id>31AFB82DCB250731014CA89B9018DAD2</id>
        <title>Previsioni sui tassi d’interesse: lieve tendenza al rialzo per le scadenze lunghe - Banca Migros</title>
        <body>L’acquisto imminente di un immobile di solito va di pari passo con la questione del giusto finanziamento.
            Nella scelta di un’ipoteca adeguata è opportuno tenere conto dell’andamento della politica monetaria e delle
            tendenze del mercato dei tassi. A tale proposito vi rimandiamo alle previsioni sui tassi pubblicate
            trimestralmente dalla Banca Migros. Da un punto di vista globale, la politica monetaria resta perlopiù
            espansiva, tuttavia negli Stati Uniti compaiono i primi segnali di un corso monetario più restrittivo. I
            membri del Federal Open Market Committee intendono ridurre a breve la disponibilità in titoli nel bilancio
            della banca centrale (Fed). Presumibilmente, anche nell’Eurozona la Banca centrale europea (BCE) adotterà un
            cambiamento di direzione della politica monetaria. Gli economisti prevedono che già questo autunno la BCE
            annuncerà una riduzione degli acquisti di titoli. I mercati reagiscono a questi andamenti con un lieve
            aumento dei tassi a lungo termine. Tenuto conto di queste circostanze, la politica monetaria della Banca
            nazionale svizzera (BNS) resterà per il momento invariata. La recente rivalutazione dell’euro rispetto al
            franco svizzero è troppo debole per lasciare alla BNS ulteriore spazio di manovra per quanto riguarda il
            tasso di riferimento. La BNS gestisce il proprio tasso di riferimento – valore mediano della fascia
            obiettivo per il tasso Libor a 3 mesi (Libor) – sulla base del tasso sui depositi che applica agli averi in
            conto giro eccedenti un determinato importo di esenzione delle banche commerciali. Essa deve quindi tenere
            conto delle decisioni della BCE in merito al tasso di riferimento: un aumento dei tassi d’interesse in
            Svizzera rende gli investimenti in franchi svizzeri più allettanti rispetto a quelli in euro. Solitamente,
            questo fa aumentare la domanda relativa al franco svizzero, generando una pressione di rivalutazione.
            Prevediamo un lento incremento dei tassi d’interesse a lungo termine Nonostante il recente indebolimento del
            franco rispetto all’euro, riteniamo pertanto che la BNS non alzerà il tasso di riferimento prima della fine
            del 2018. Nei mesi a venire, il corso di cambio EUR/CHF dovrebbe avere un andamento laterale, il che
            diminuisce la necessità di ulteriori interventi sui mercati valutari per indebolire il franco svizzero. Per
            quanto concerne gli interessi a lungo termine prevediamo un lento incremento, in quanto i mercati finanziari
            stanno già scontando l’imminente riduzione degli interventi delle banche centrali sui mercati
            obbligazionari. La soddisfacente situazione congiunturale dell’Eurozona consentirà di adottare gradualmente
            una politica monetaria più restrittiva. Un eventuale graduale ridimensionamento del Quantitative Easing
            (allentamento quantitativo; acquisto su larga scala di titoli da parte delle banche centrali) da parte della
            BCE ridurrebbe la pressione sui rendimenti delle obbligazioni a lungo termine. È già osservabile una lieve
            distensione sulle obbligazioni svizzere a reddito fisso con lunghe scadenze. Prevediamo un aumento dei tassi
            Libor non prima dell’inizio del 2019 Riteniamo che i tassi Libor aumenteranno solo dall’inizio del 2019,
            partendo dal presupposto che fino ad allora la BNS non toccherà il tasso di riferimento. Di conseguenza, per
            gli investitori con propensione al rischio le ipoteche Libor mantengono la loro attrattività. Agli
            investitori con avversione al rischio, invece, in questo momento conviene particolarmente la copertura degli
            interessi tramite ipoteche fisse. Il rischio di variazione dei tassi risulta tuttavia in leggero aumento: il
            previsto lieve incremento dei tassi a lungo termine farà aumentare di poco i costi legati alla concessione
            del credito per le ipoteche fisse a lungo termine. Tassi d’interesse medi su tutto il territorio svizzero
            per ipoteche con diverse scadenze Osservazione: i tassi d’interesse qui riportati corrispondono a medie non
            ponderate relative a stipulazioni di crediti di recente pubblicazione (rilevazione parziale). Fonti: BNS,
            Thomson Reuters Datastream
        </body>
    </Document>
    <Document>
        <url>https://blog.migrosbank.ch/it/cosi-acquistare-online-e-ancora-piu-semplice-2/</url>
        <id>BC860C70677DAE81CB6AA424A1834E3A</id>
        <title>Così acquistare online è ancora più semplice - Banca Migros</title>
        <body>La Banca Migros lancia un nuovo sistema di pagamento, che consente di effettuare gli acquisti negli online
            shop senza carta di credito, in tutta comodità e sicurezza. Come modalità di pagamento in Internet scegliete
            «Banca Migros» oppure «SOFORT Banking». Gli acquisti online sono molto diffusi. Nel nostro paese ormai quasi
            il 15 percento dei capi d’abbigliamento è comprato in rete. Per l’elettronica di consumo siamo già a un
            apparecchio su quattro. Eppure pagare negli Internet shop è spesso laborioso: selezionare la carta di
            credito, digitare il numero della carta da 12 a 16 cifre e il codice di sicurezza, eventualmente inserire
            anche la password per il sistema 3-D Secure. Come sarebbe se per i pagamenti vi poteste identificare
            semplicemente con il vostro nome utente personale? E se contemporaneamente fosse garantita la massima
            sicurezza? Con il nuovo servizio della Banca Migros E-Pay è possibile. Negli acquisti in Internet scegliete
            come modalità di pagamento «Banca Migros» oppure «SOFORT Banking». In questo modo l’importo della fattura
            sarà addebitato direttamente sul vostro conto presso la Banca Migros. In qualche modo ricorda il pagamento
            anticipato con la polizza di versmento. Il grosso vantaggio è tuttavia rappresentato dal fatto che la
            convalida e, quindi, l’attivazione del vostro ordine sono immediate, mentre prima la merce acquistata veniva
            inviata soltanto alcuni giorni dopo. E-Pay funziona già con diversi offerenti e se ne aggiungono sempre di
            nuovi. La modalità di pagamento E-Pay «Banca Migros» funziona attualmente soprattutto con gli Internet shop
            del gruppo Migros, mentre con il «SOFORT Banking» potete effettuare acquisti in 30’000 online shop in tutta
            Europa. Per utilizzare il nuovo servizio dovete aver installato il nuovo sistema di accesso all’e-banking
            della Banca Migros e aver registrato almeno due dispositivi per il login, ad esempio un computer e uno
            smartphone. Sulla pagina iniziale del vostro e-banking, sotto Impostazioni/Servizi supplementari, avete
            inoltre attivato il servizio E-Pay e in questa voce del menu avete anche scelto un nome utente personale e
            un conto per l’addebito. Adesso non vi manca più niente: d’ora in poi bastano pochi secondi per eseguire i
            pagamenti negli online shop. Volete pagamenti comodi e sicuri in Internet, ma non siete ancora passati al
            nuovo sistema di accesso mobile dell’e-banking? La nostra Hotline e-banking vi aiuta volentieri allo 0848
            845 450.
        </body>
    </Document>
    <Document>
        <url>https://blog.migrosbank.ch/it/come-risparmiare-con-lonline-shopping/</url>
        <id>D059563D41CEFE30FC2C6354060EE29D</id>
        <title>Come risparmiare con l’online shopping - Banca Migros</title>
        <body>Polizza di versamento, carta e PayPal sono le modalità di pagamento più frequenti in Internet, ma il loro
            utilizzo costa spesso spese extra. Per molti acquisti online si paga dunque un sovrapprezzo. I clienti della
            Banca Migros, invece, hanno a disposizione un’alternativa molto più vantaggiosa con il servizio E-Pay e il
            «bonifico SOFORT». L’online shopping è molto diffuso. Nel nostro paese, ad esempio, un libro su quattro è
            acquistato online. La quota sale al 29% per gli apparecchi elettronici di consumo, per i viaggi addirittura
            a due terzi. Tuttavia, a seconda del tipo di pagamento scelto, gli acquisti online implicano costi
            aggiuntivi. Per l’invio delle polizze di versamento molti web shop prelevano spese che rappresentano una
            voce rilevante, dal momento che sono la modalità di pagamento più apprezzata nel commercio per
            corrispondenza in Svizzera con una quota dell’80%. Molti online shop esteri non consentono di pagare su
            fattura, quindi le carte di credito e PayPal diventano ancora più popolari, ma anche il loro utilizzo è
            spesso abbinato a spese aggiuntive, sia in Svizzera sia all’estero (v. riquadro). Il servizio E-Pay della
            Banca Migros consente di pagare senza spese in diversi online shop del gruppo Migros Acquistate su
            digitec.ch, doitgarden.ch, galaxus.ch, melectronics.ch, micasa.ch o sportxx.ch? In tal caso gli acquisti che
            effettuate online possono essere addebitati direttamente al vostro conto Banca Migros, tra l’altro senza
            spese. Funziona così: scegliete la modalità di pagamento «Banca Migros» (v. schermata 1), immettete il
            vostro ID E-Pay, quindi confermate il pagamento con lo smartphone o un altro dispositivo stabilito. È
            necessario che utilizziate il sistema di accesso all’e-banking mobile senza penna USB. Qui trovate maggiori
            informazioni. Inoltre occorre aderire al servizio E-Pay (v. schermata 2) nell’e-banking della Banca Migros.
            E-Pay funziona anche al di fuori del gruppo Migros: con l’ID E-Pay è possibile pagare negli online shop
            svizzeri ed esteri che utilizzano il «bonifico SOFORT» come modalità di pagamento. La Banca Migros è la
            prima banca in Svizzera a offrire il «boni-fico SOFORT», che consente di pagare presso oltre 35’000 online
            shop in tutta Europa Ad esempio prenotate un volo su siti come lufthansa.com, emirates.com, airfrance.ch
            ecc. Oppure acquistate il biglietto per un concerto su starticket.ch o prodotti su Conrad.ch. Se scegliete
            il «bonifico SOFORT» come modalità di pagamento, arrivate automaticamente al modulo di pagamento codificato
            SOFORT. Qui dovete scegliere la Banca Migros e identificarvi con il vostro ID E-Pay. Infine basta
            autorizzare il bonifico sul dispositivo di conferma da voi definito. Per tutto questo bastano pochi secondi
            e non è più necessario inserire i dati della carta di credito. L’operazione costa 30 centesimi e dunque
            dall’1,5% al 2% in meno di quanto addebitato da molti online shop ai clienti che utilizzano la carta di
            credito. Maggiori informazioni sull’E-Pay e il «bonifico SOFORT» sono pubblicate qui. Volete beneficiare dei
            vantaggi di questa nuova modalità di pagamento, ma non siete ancora passati al sistema di accesso e-banking
            senza penna USB? In tal caso contattate la Hotline e-banking allo 0848 845 450.
        </body>
    </Document>
    <Document>
        <url>https://blog.migrosbank.ch/it/addio-libor/</url>
        <id>B0A8D49ABCCC30B6F0D17F41B8C4122C</id>
        <title>Addio Libor - Banca Migros</title>
        <body>L’obbligo di comunicare il Libor, il principale tasso di riferimento in Svizzera, sarà abolito per
            l’inizio del 2022. Gli attori dei mercati finanziari hanno quindi il compito di trovare un tasso di
            riferimento alternativo. Il Saron ha le migliori chance di affermarsi nella corsa alla successione del Libor
            in Svizzera. L’organo britannico di regolamentazione del mercato finanziario (Financial Conduct Authority,
            FCA) ha abolito l’obbligo di pubblicazione dei tassi Libor per l’inizio del 2022. Di conseguenza nel
            prossimo futuro il Libor non sarà più a disposizione degli operatori dei mercati finanziari. In Svizzera il
            Libor in franchi svizzeri (Libor sul CHF) è il principale tasso di riferimento, sul quale si basano numerosi
            prodotti finanziari, ad esempio gli strumenti di copertura dei tassi (interest rate swaps) e i prestiti
            ipotecari. Il Libor è il tasso approssimativo che le banche dovrebbero pagare ad altre banche per un
            finanziamento non garantito in franchi svizzeri. Libor è l’acronimo di London Interbank Offered Rate. Il
            Libor è il tasso approssimativo che le banche dovrebbero pagare ad altre banche per un finanziamento non
            garantito in franchi svizzeri. Si tratta di un tasso di riferimento basato su un sondaggio. Attualmente è
            calcolato per sette diverse durate e cinque valute. Come base di calcolo del Libor sul CHF fungono i tassi
            comunicati giornalmente da undici banche. La composizione del gruppo di banche tenuto alla pubblicazione del
            Libor può cambiare di anno in anno. In proposito si parla anche di un panel di banche. Il calcolo e la
            pubblicazione del Libor spettano alla Intercontinental Exchange Benchmark Administration (IBA),
            un’istituzione affermatasi nella gestione degli standard dei mercati finanziari. L’IBA raccoglie i tassi
            d’interesse comunicati dalle banche, calcola il valore medio e pubblica quotidianamente i tassi Libor. Nel
            calcolo del valore medio livellato viene esclusa una determinata quota dei punti di dati con i valori più
            alti e più bassi. Nel caso del Libor sul CHF, alle due estremità della gamma sono tre i valori che l’IBA
            esclude ogni volta, ossia il Libor sul CHF è calcolato per ogni durata come media di cinque valori. I
            finanziamenti sottostanti sono crediti non garantiti, ossia per i quali il debitore non ha l’obbligo di
            depositare garanzie. Il motivo principale dell’abolizione del Libor è la carente liquidità sul mercato
            interbancario. Nel 2012 è emerso che il Libor era stato manipolato per anni dalle banche partecipanti alla
            determinazione del Libor. Con accordi e comunicazioni false hanno portato i tassi Libor a livelli
            vantaggiosi per determinate operazioni. In questo modo sono riuscite a ottenere maggiori utili sugli
            strumenti finanziari collegati al Libor o, addirittura, a fingere una migliore solvibilità. L’abolizione del
            Libor, tuttavia, non è dovuta in primo luogo allo scandalo del 2012, ma alla carente liquidità sul mercato
            interbancario per i prestiti basati sul Libor. Questa mancanza di liquidità è diventata un problema serio
            sulla scia della crisi finanziaria del 2008/2009, quando le banche non si prestavano praticamente più denaro
            tra loro, quindi era quasi impossibile pubblicare condizioni realistiche. La liquidità sul mercato monetario
            dei prestiti senza garanzie è molto bassa anche anni dopo la crisi. Secondo il Quarterly Volume Report
            dell’IBA, lo scorso trimestre solo una quota esigua delle condizioni pubblicate per i prestiti basati sul
            Libor in franchi svizzeri si basava su dati di operazioni. Gran parte delle condizioni pubblicate era
            fondata su dati ipotetici, ossia le banche comunicavano quanto avrebbero dovuto pagare per un finanziamento,
            senza che le operazioni fossero effettivamente eseguite. La rilevanza del Libor è dunque sempre più messa in
            dubbio. Il NWG suggerisce il Saron come alternativa al Libor. Il National Working Group, gruppo di lavoro
            nazionale per i tassi di riferimento in franchi (NWG), lavora da anni alla ricerca di un’alternativa al
            Libor e suggerisce il Saron. Fondamentalmente ogni istituto finanziario è libero di scegliere un nuovo tasso
            di riferimento per le proprie ipoteche. Il vantaggio della scelta dello stesso tasso di riferimento da parte
            di tutti gli istituti finanziari è che le condizioni dei corrispondenti prodotti finanziari sono
            paragonabili tra loro. Il 5 ottobre scorso l’NWG ha raccomandato di utilizzare il Saron (Swiss Average Rate
            Over Night) invece del Libor in futuro. Il Saron è stato lanciato nel 2009 dalla Banca Nazionale Svizzera
            (BNS) insieme con SIX Swiss Exchange, la società che gestisce la borsa svizzera. Il Libor e il Saron si
            distinguono su alcuni aspetti importanti. Il Saron si fonda su crediti garantiti che, rispetto a quelli non
            garantiti, alla base del Libor, hanno un rischio di controparte inferiore. Il mercato dei prestiti garantiti
            è molto liquido e consente di rilevare in modo attendibile i tassi medi. Il volume giornaliero degli scambi
            è pari a circa tre miliardi di franchi. Nel calcolo del Saron non è dunque necessario risalire alle stime
            ipotetiche del panel di banche, poiché il rilevamento riguarda i prezzi delle operazioni e le offerte
            vincolanti di numerosi attori sul mercato monetario (banche, assicurazioni e altre società). Un’altra
            importante prerogativa del Saron rispetto al Libor è che il rilevamento dei dati e il calcolo hanno luogo in
            Svizzera, cui spetta pure la sovranità giuridica. Di conseguenza, anche in futuro il settore finanziario
            avrà a disposizione un tasso di riferimento per i prestiti ipotecari con un adeguamento periodico delle
            condizioni. Restano comunque alcune questioni aperte. Da una parte non sappiamo ancora se il Saron sarà
            l’unica alternativa al Libor. Dall’altra, ogni istituto finanziario deciderà autonomamente come adeguare i
            contratti delle ipoteche Libor per far fronte al previsto cambio del tasso di riferimento. Non sono ancora
            chiari i dettagli di un parametro sostitutivo che sia ampiamente accettato. La Banca Migros vuole offrire ai
            clienti una soluzione favorevole, quindi introduce un diritto di disdetta per i nuovi contratti di ipoteca
            Libor. I clienti continuano a beneficiare dei tassi vantaggiosi dell’ipoteca Libor, nel contempo hanno la
            possibilità di passare a un prodotto alternativo in caso di variazioni del tasso base senza costi
            supplementari. Libor contro Saron Libor sul CHF Saron Stato al 6.12.2017 -0.74 (libor a tre mesi) -0.76 Base
            di dati Sondaggio Operazioni e offerte vincolanti (Quotes) Calcolo Valore medio livellato Media ponderata in
            base al volume Finanziamenti sottostanti Non garantiti Garantiti Rilevanza Scarsa (11 banche del panel)
            Elevata (tutti i partecipanti al mercato monetario) Organo che lo calcola IBA SIX Swiss Exchange Inizio del
            rilevamento 1989 2009 Sovranità giuridica Estero Svizzera Fonti: IBA, SIX Swiss Exchange
        </body>
    </Document>
    <Document>
        <url>
            https://blog.migrosbank.ch/it/i-prodotti-strutturati-non-vanno-intesi-come-un-sostituto-delle-obbligazioni/
        </url>
        <id>165614555431AFA0F36C203C04490B3E</id>
        <title>I prodotti strutturati non vanno intesi come un sostituto delle obbligazioni - Banca Migros</title>
        <body>Alla luce dei rendimenti estremamente bassi se non addirittura negativi delle obbligazioni, molti
            investitori vanno alla ricerca di opportunità d’investimento alternative. I prodotti strutturati, che
            garantiscono una cedola comparativamente elevata e offrono una protezione condizionata del capitale, non
            vanno tuttavia intesi come un sostituto degli investimenti a reddito fisso. I tassi di risparmio in Svizzera
            si collocano da tempo su livelli per nulla interessanti. Ciò è riconducibile alla politica monetaria
            estremamente espansiva delle banche centrali di tutto il mondo e all’emergenza investimenti. Come se non
            bastasse, in Svizzera il franco funge da porto sicuro per gli investitori avversi al rischio. Ciò significa
            che la Banca nazionale svizzera (BNS) deve costantemente fare in modo che gli investimenti in franchi non
            siano troppo interessanti rispetto a quelli in valuta estera. A tal fine, deve mantenere i tassi guida a
            bassi livelli. Nonostante la normalizzazione della politica monetaria che va delineandosi nell’eurozona, il
            profilo rischio-rendimento degli investimenti obbligazionari dovrebbe rimanere poco interessante a medio
            termine. Ciò vale soprattutto per gli investimenti a reddito fisso di debitori svizzeri di prim’ordine. Il
            grafico che segue mostra l’attuale curva dei rendimenti della Confederazione svizzera. Quale debitore in CHF
            più sicuro e praticamente privo di rischio, la Confederazione svizzera offre i tassi d’interesse più bassi.
            Curva dei rendimenti della Confederazione svizzera Il grafico mostra i rendimenti alla scadenza di tutte le
            obbligazioni emesse dalla Confederazione svizzera con scadenza 2019 od oltre. Il rendimento alla scadenza
            corrisponde al rendimento che ottiene un investitore se detiene il titolo fino alla scadenza. (Fonte:
            Bloomberg) Le obbligazioni federali con scadenze fino a dieci anni (rimborso nel 2028) fruttano attualmente
            un rendimento negativo. Un investimento in questi titoli e la loro detenzione fino al rimborso portano
            quindi a una sicura perdita. Ma anche le obbligazioni con durate residue più lunghe, che nel grafico
            presentano un rendimento positivo, sono un pessimo affare dal punto di vista fiscale. Questo perché gli
            investitori privati devono pagare le imposte sulla cedola versata annualmente. Nel caso dell’obbligazione
            federale con scadenza nel 2049, la tassazione della cedola al 4% spinge anch’essa il rendimento netto alla
            scadenza in territorio negativo. I presunti investimenti privi di rischio come le obbligazioni della
            Confederazione svizzera rappresentano tuttora un’affare in perdita. Da quando per i titoli di Stato privi di
            rischio non conviene nemmeno più optare per le scadenze lunghissime, molti investitori ricorrono a
            opportunità d’investimento presumibilmente più redditizie. Ciò comporta tuttavia automaticamente
            l’assunzione di ulteriori rischi d’investimento. Ad esempio investendo in obbligazioni societarie che
            presentano rischi di credito. Maggiore è la probabilità che una società non sia in grado di far fronte ai
            propri obblighi, maggiore è il suo rischio di credito. Una cattiva solvibilità comporta solitamente una
            bassa valutazione da parte delle agenzie di rating e un differenziale di rendimento. Il grafico seguente
            mostra i differenziali di rendimento di diverse classi di rating rispetto alle obbligazioni governative
            svizzere nel corso del tempo. Premi per il rischio di credito per cassi di rating Le obbligazioni in CHF che
            sono quotate alla Borsa svizzera SIX e che soddisfano i requisiti stabiliti (ad es. rating minimo) sono
            comprese nello Swiss Bond Index (SBI). Vari indici parziali dello SBI illustrano l’andamento dei rendimenti
            delle obbligazioni di diverse classi di rating. In questo caso, AAA rappresenta la classe di rating più
            sicura e BBB quella più rischiosa. (Fonte: Bloomberg) Il grafico mostra chiaramente come il livello dei
            tassi sia fortemente sceso negli ultimi anni e come la ricerca di rendimento abbia indotto un enorme calo
            dei premi per il rischio di credito. I premi di rischio sono dati dalla differenza tra le curve dei
            rendimenti delle classi di rating da AAA a BBB e la linea verde scura per le obbligazioni governative
            svizzere. Le obbligazioni di molte società fruttano attualmente solo poco più di quelle della
            Confederazione. Ciò può essere comprensibile per le obbligazioni di società molto solide con bilanci sani e
            modelli operativi convincenti a causa dell’emergenza investimenti. Ma spesso la qualità dei debitori non è
            sufficiente per giustificare la scarsa remunerazione. Il modesto differenziale di rendimento rispetto ai
            titoli di Stato di queste società non compensa in alcun modo il rischio di credito assunto. Il profilo
            rischio-rendimento delle obbligazioni societarie è poco interessante. Non si può nemmeno raccomandare
            incondizionatamente agli investitori svizzeri di optare per le obbligazioni in valuta estera. Sebbene il
            livello dei tassi in altre aree valutarie, come la Nuova Zelanda o l’Australia, sia nettamente superiore a
            quello in Svizzera, non si può trascurare il rischio di cambio. Come dimostra il passato, tutte le valute
            estere perdono valore rispetto al franco svizzero a lungo termine. È pertanto molto probabile che il
            differenziale di interesse delle obbligazioni in valuta estera sia più che annullato dalla perdita di cambio
            subita. Poiché gli investimenti a reddito fisso, considerando il rischio connesso, non generano un reddito
            sostenibile, molti investitori cercano rifugio nei prodotti strutturati. I prodotti strutturati sono titoli
            solitamente costituiti da una combinazione di valori patrimoniali classici come azioni od obbligazioni e
            derivati. Si tratta di titoli di debito che rappresentano dei crediti nei confronti degli emittenti, come è
            il caso delle obbligazioni. I prodotti con protezione del capitale sono prodotti strutturati che, sotto il
            profilo rischio-rendimento, sono più paragonabili alle obbligazioni. Questi prodotti risentono tuttavia del
            contesto di bassi tassi proprio come le obbligazioni. I rendimenti sul mercato dei capitali devono infatti
            essere maggiori rispetto a quelli attuali per poter strutturare dei prodotti a capitale garantito. Per
            questo al momento non è assolutamente possibile offrire questa categoria di prodotti in franchi svizzeri. I
            prodotti di partecipazione – un’ulteriore categoria dei prodotti strutturati – partecipano, come dice il
            nome, all’evoluzione del corso di un valore sottostante. Di solito il valore sottostante è costiuito da
            un’azione o da un indice azionario. Dal punto di vista del profilo di rischio, i prodotti di partecipazione
            sono pertanto paragonabili alle azioni, motivo per cui non vengono presi in considerazione quale alternativa
            alle obbligazioni. Rimane quindi la categoria dei prodotti a ottimizzazione del rendimento. I prodotti a
            ottimizzazione del rendimento sono una sorta di soluzione di compromesso. Un investitore che investe in un
            prodotto a ottimizzazione del rendimento rinuncia a partecipare all’andamento positivo del valore
            sottostante. Per contro, l’investitore non partecipa all’andamento negativo del sottostante in rapporto 1:1.
            I Barrier Reverse Convertible con una o più azioni quale sottostante sono i prodotti strutturati preferiti
            dagli investitori svizzeri. Rientrano anch’essi nella categoria dei prodotti a ottimizzazione del rendimento
            e si distinguono per la cedola garantita e la protezione condizionata del capitale. La protezione
            condizionata del capitale mantiene la sua validità finché il corso del valore sottostante non sfiora né
            supera la barriera definita. In caso contrario, all’investitore viene consegnato il numero stabilito di
            azioni alla scadenza del prodotto, sempre che il corso del sottostante non sia risalito al prezzo iniziale.
            In tal caso, viene rimborsato l’importo investito anche se è stata toccata o superata la barriera. Trovate
            ulteriori spiegazioni sul funzionamento di un Barrier Reverse Convertible e un esempio di calcolo in questo
            contributo di blog. In virtù della cedola garantita e della prospettiva di rimborso del capitale investito,
            definito anche «valore nominale», un Barrier Reverse Convertible ha senz’altro le caratteristiche di
            un’obbligazione classica. Se il valore sottostante registra infatti l’andamento laterale atteso senza
            toccare la barriera, il profilo di rimborso alla scadenza è comparabile a quello di un’obbligazione. Ciò
            vale se né l’emittente del Barrier Reverse Convertible né il debitore dell’obbligazione diventano
            insolventi. Nel grafico seguente questo scenario è rappresentato dalla linea blu orizzontale a destra.
            Profilo di rimborso di un Barrier Reverse Convertible rispetto a un’obbligazione e a un’azione
            Un’obbligazione distribuisce una cedola annua fissa e rimborsa il valore nominale alla scadenza. Il
            rendimento corrisponde ai pagamenti cedolari (linea verde orizzontale). A seconda della quotazione, il
            rendimento dell’azione può collocarsi tra un utile illimitato e una perdita totale (linea rossa diagonale).
            Il profilo di rimborso del Barrier Reverse Convertible (linee blu) corrisponde a quello di un’obbligazione o
            di un’azione. Esso dipende dall’oscillazione del corso del valore sottostante. Se il corso dell’azione
            sottostante scende però fino alla barriera o al di sotto di essa, questa perde la sua validità. Il Barrier
            Reverse Convertible diventa quindi un normale Reverse Convertible. In altre parole, finora il corso
            azionario poteva scendere nettamente al di sotto del prezzo iniziale, ma finché rimaneva costantemente al di
            sopra della barriera, il capitale investito veniva interamente rimborsato alla scadenza. Con l’eliminazione
            della barriera, l’investitore deve ora mettere in conto che anche una sola lieve flessione dell’azione
            sottostante erode il reddito patrimoniale. Se alla scadenza del Barrier Reverse Convertible il corso
            azionario si situa al di sotto del prezzo iniziale, all’investitore non viene rimborsato il capitale
            investito, ma gli viene consegnata l’azione. In ogni caso, riceve in aggiunta la cedola. Nel grafico ciò è
            illustrato dalla linea blu: il Barrier Reverse Convertible garantisce una cedola del 10 percento, il prezzo
            di esercizio dell’azione sottostante è fissato a 100, la barriera si trova a 80. Il profilo di rimborso è
            dato dalle linee blu che attraversano il grafico. Esse rappresentano il guadagno risp. la perdita
            dell’investimento a seconda del corso dell’azione. Fintantoché il corso azionario non tocca né scende sotto
            la barriera a 80 nel corso della durata, al rimborso del Barrier Reverse Convertible l’investitore
            realizzerà un utile del 10 percento: non solo riceve la cedola ma gli viene rimborsato anche l’intero valore
            nominale. Se invece la barriera viene toccata nel corso della durata, viene meno la protezione contro le
            perdite di corso: la sezione orizzontale della linea blu tra 80 e 100 non è più valida, ma viene invece
            attivata la linea blu punteggiata. Se alla scadenza il corso dell’azione si colloca al di sotto di 100,
            l’investitore riceve l’azione anziché il capitale investito di 100. Più l’azione scende al di sotto di 100,
            più elevata è la perdita per l’investitore. L’esempio mostra che un prodotto strutturato non può essere
            semplicemente attribuito alla classe delle obbligazioni unicamente in base alla speranza che si manifesti lo
            scenario di mercato atteso. A seconda dello scenario di rimborso, il comportamento di un Barrier Reverse
            Convertible è uguale a quello di un’obbligazione o di un’azione. A seconda dello scenario, il rischio che
            l’investitore assume con il prodotto è pertanto paragonabile a quello delle obbligazioni o delle azioni. A
            tale proposito occorre precisare che la cedola garantita di un Barrier Reverse Convertible non corrisponde
            completamente al pagamento degli interessi delle obbligazioni. Soprattutto nella momentanea fase di bassi
            tassi la cedola garantita rappresenta in primo luogo un indennizzo per l’impegno assunto dall’investitore ad
            acquistare un’azione al prezzo d’esercizio. In altre parole, l’investitore riceve un premio per il fatto di
            dover accettare, nel caso venga toccata la barriera, il valore sottostante ad un maggiore prezzo
            d’esercizio. Il termine «cedola garantita» crea quindi più confusione che chiarezza. I prodotti strutturati
            non vanno pertanto intesi come un sostituto delle obbligazioni. Sono adatti solo a investitori con
            un’elevata propensione al rischio. Come mostra l’esempio fornito, i Barrier Reverse Convertible fanno
            dormire sonni tranquilli solo se i mercati azionari si muovono al rialzo o lateralmente. La protezione del
            capitale viene meno proprio quando l’investitore vi fa più affidamento – vale a dire in caso di forte
            ribasso dei mercati azionari. Come investitori bisogna essere consapevoli del fatto che nel peggiore dei
            casi occorre accettare il valore sottostante ad un prezzo superiore a quello negoziato sul mercato. La
            consegna delle azioni può pertanto comportare, nonostante la cedola, redditi patrimoniali eccessivamente
            negativi. Per questo motivo, nell’ambito della nostra politica d’investimento attribuiamo i Barrier Reverse
            Convertible alla classe di asset delle azioni e non a quella delle obbligazioni.
        </body>
    </Document>
    <Document>
        <url>https://blog.migrosbank.ch/it/tag/imposta/</url>
        <id>3B4A1451AC790628610DCE0373038A88</id>
        <title>Imposta Archivio - Banca Migros</title>
        <noindex>noindex,follow</noindex>
        <body>Il Consiglio federale ha uniformato, e quindi notevolmente semplificato, il trattamento fiscale della
            formazione e del perfezionamento professionale in vista dell’anno fiscale 2016. D’ora in poi tutti i corsi
            di formazione professionale sono deducibili allo stesso modo. Continuare a leggere
        </body>
    </Document>
    <Document>
        <url>https://blog.migrosbank.ch/it/piano-pensionistico-a-50-anni-avete-una-lacuna-previdenziale/</url>
        <id>FD8156BABA5DEF1D2610FB6C8B0A5F3D</id>
        <title>Piano pensionistico a 50 anni: avete una lacuna previdenziale? - Banca Migros</title>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Di recente, una donna mi ha detto
            orgogliosa che dopo il pensionamento continuerà a lavorare normalmente. «Voglio continuare a lavorare finché
            posso, non andare in pensione.» Ma questa donna potrebbe farlo con molta più tranquillità se avesse una
            situazione previdenziale migliore. Infatti, essendo titolare di una ditta individuale non ha una previdenza
            professionale e non si è praticamente mai preoccupata della sua previdenza per la vecchiaia. E adesso, poco
            prima dell’età di pensionamento, non ha scelta: la sua unica opzione è continuare a lavorare come prima. A
            50 anni, la domanda decisiva per la previdenza è: avrò abbastanza soldi per la pensione Quando si parla di
            pianificazione della pensione, a 50 anni la domanda decisiva è: avrò abbastanza soldi per la pensione? Se
            avete una lacuna previdenziale, è arrivato il momento di porvi rimedio e fare la cosa giusta per poter
            vivere una vita migliore dopo il pensionamento. Se la pianificazione finanziaria o un’altra analisi
            professionale evidenziano una lacuna previdenziale, a 50 anni avete tre grandi strumenti a disposizione per
            migliorare tempestivamente la vostra pensione: gli anni di lavoro rimanenti, il reddito durante l’attività
            lavorativa rimanente e la disponibilità a risparmiare. 1. La durata restante dell’attività lavorativa Anche
            se in Svizzera l’età ordinaria di pensionamento è di 64 anni per le donne e di 65 anni per gli uomini, il
            sistema è flessibile: il pensionamento può essere anticipato a partire dai 58 anni e posticipato di cinque
            anni. Per una persona di cinquant’anni restano dunque, a seconda che sia uomo o donna, ancora dagli 8 ai 20
            anni. Questa è una differenza enorme che evidenzia chiaramente il grande margine di libertà che rimane per
            la vostra pianificazione. Per questo vale la pena avere le idee chiare il prima possibile sui vostri
            desideri in merito. 2. Il reddito nei restanti anni lavorativi Chi negli ultimi anni di lavoro preferisce un
            po’ più di tranquillità, può ad esempio ridurre il grado di occupazione o rinunciare al ruolo dirigenziale
            svolto fino ad allora. È però possibile anche il contrario: arriva il successivo scatto di carriera con un
            incremento di stipendio oppure aumentate il vostro grado di occupazione dal 60 al 100 percento. Simili
            decisioni risultano determinanti sia per il vostro budget attuale che per la vostra previdenza per la
            vecchiaia. 3. La quota di risparmio del vostro budget Semplificando un po’, quando si presenta una lacuna
            previdenziale a 50 anni, la cosa da fare è quasi sempre mettere da parte qualche franco in più. Spesso una
            pianificazione finanziaria spinge anche i lavoratori a tempo parziale ad aumentare il proprio grado di
            occupazione. Più il pensionamento è lontano, più importante è il risparmio. Se oltre alla previdenza
            obbligatoria (AVS/primo pilastro e, in caso di lavoro dipendente, anche LPP/secondo pilastro) risparmiate
            privatamente, ci sono tre possibilità di ottimizzazione: effettuare un versamento nel pilastro 3a
            («previdenza vincolata»), che presenta ottimi vantaggi fiscali; effettuare un riscatto nel secondo pilastro
            (LLP); oppure ricorrere alla previdenza libera (pilastro 3b), ad esempio tramite un conto di risparmio o
            investimenti in titoli. Immaginiamo che il nostro cinquantenne modello sia dipendente con un grado di
            occupazione del 100%. Guadagna 120’000 franchi, quindi molto più della media svizzera, ma non risparmia
            nulla oltre la previdenza obbligatoria. Questa persona alimenta il primo pilastro (AVS/AI) e il secondo
            pilastro (LPP) della previdenza per la vecchiaia grazie al suo reddito relativamente alto, ma non fa nulla
            per il cosiddetto terzo pilastro, il risparmio privato (in parte fiscalmente agevolato). Per fare un
            confronto, è possibile che un’altra persona con un reddito annuo di 80’000 franchi che ne mette da parte il
            20% abbia fatto altrettanto per la previdenza per la vecchiaia. Anche questa è una dimostrazione del margine
            di libertà che avete a disposizione. Risparmiando regolarmente si costruisce il capitale di previdenza per
            la vecchiaia. Esempio con un reddito da lavoro lordo pari a 80 000 CHF p.a. Risparmiando regolarmente una
            quota costante nell’arco di 15 anni si ottiene il seguente capitale finale: quota di risparmio 5% (4000
            franchi) l’anno = 60 000 franchi quota di risparmio 10% (8000 franchi) l’anno = 120 000 franchi quota di
            risparmio 20% (16000 franchi) l’anno = 240 000 franchi Nella pianificazione della pensione, il problema di
            un’eventuale lacuna previdenziale è il più importante da valutare non solo a 50 anni, ma già molto prima.
            Però, più ci si avvicina all’età di pensionamento, più importanza acquisiscono quelle attività che presto
            faranno la differenza decisiva per la vostra pensione. Nella nostra serie di tre post analizziamo le
            situazioni tipiche di tre gruppi di persone: ● Pianificazione della pensione a 50 anni (in questo post) ●
            Pianificazione della pensione a 55 anni (Il link verrà aggiunto subito dopo la pubblicazione) ●
            Pianificazione della pensione a 60 anni (Il link verrà aggiunto subito dopo la pubblicazione) Le priorità e
            le preoccupazioni principali in queste tre fasi della vita cambiano molto. Iniziate a conoscere l’argomento
            con il nostro test della pensione online. Nel nostro test della pensione potete scoprire gli altri elementi
            importanti della pianificazione della pensione. Innanzitutto leggetelo per farvi un’idea delle tematiche
            principali. E poi compilatelo, analizzate le risposte e traetene conclusioni importanti sulla vostra
            pensione. Come la donna di cui parlavo all’inizio, anch’io vorrei continuare a lavorare dopo il
            pensionamento. Però deve essere una libera scelta e non un obbligo. Questo è uno degli obiettivi della mia
            previdenza personale per la vecchiaia. E il mio auspicio per voi è lo stesso: compiuti i cinquant’anni,
            pianificate tutto in modo da vivere il periodo dopo l’attività lavorativa come volete voi. Avete risposto
            alle domande dell’autovalutazione e pensate che il risultato sia coerente con la vostra situazione? Il team
            di pianificazione finanziaria della Banca Migros è a vostra disposizione per approfondirlo insieme a voi in
            una pianificazione finanziaria complessiva e, grazie a un’analisi dettagliata, tracciare il vostro percorso
            verso una previdenza per la vecchiaia perfettamente in linea con i vostri piani e i vostri sogni. Se vi
            interessa, vi aspettiamo nella filiale della Banca Migros più vicina a voi. Qui trovate il quiz.
        </body>
    </Document>
    <Document>
        <url>https://blog.migrosbank.ch/it/la-paura-di-una-crisi-economica-globale-e-esagerata/</url>
        <id>B23F9F7E0CE274227D30E8A1E5AF52CB</id>
        <title>La paura di una crisi economica globale è esagerata - Banca Migros</title>
        <body>Negli ultimi settant’anni l’economia globale ha subito una crescita annua negativa una sola volta, mentre
            i mercati azionari si sono dimostrati molto più vulnerabili. È dunque opportuno scaglionare nel tempo gli
            investimenti. Da quanto ci riportano i media il futuro dell’economia mondiale appare poco rassicurante. Una
            nuova ondata di protezionismo incombe dopo l’elezione di Donald Trump a presidente degli Stati Uniti, la
            stabilità dell’Eurozona è tuttora fragile e in Cina il sistema finanziario sembra minacciato da una crescita
            esorbitante dei crediti. Negli ultimi settant’anni l’economia globale ha subito una contrazione annua una
            sola volta. I conseguenti pericoli non devono essere sottovalutati, poiché possono causare pesanti danni
            alle economie direttamente colpite e contagiare altre regioni. Ma se guardiamo al passato ci accorgiamo che
            l’economia mondiale dimostra, nel complesso, una notevole resistenza. Negli ultimi settant’anni ha subito
            una contrazione un’unica volta, nel 2009, sulla scia della crisi dei mutui ipotecari negli Stati Uniti.
            Tuttavia, anche allora il calo del prodotto interno lordo globale è risultato appena dello 0.1%, grazie al
            fatto che la crescita dei paesi emergenti ha controbilanciato il deteriorarsi della congiuntura negli Stati
            Uniti e in Europa. Crescita del Pil mondiale Fonti: FMI, Thomson Reuters In tutto il secolo scorso solo tre
            fattori hanno causato un crollo del PIL mondiale: le due guerre mondiali, forti impennate dell’inflazione e
            crisi finanziarie di ampia portata. Nonostante l’acuirsi delle tensioni geopolitiche, il rischio di una
            guerra tra le grandi potenze mondiali appare tuttora sotto controllo, il pericolo di una poderosa spirale
            inflazionistica è notevolmente diminuito sulla scia della globalizzazione e i rischi di una crisi
            finanziaria mondiale sono stati limitati almeno nei paesi industrializzati con un inasprimento delle
            normative. Nel frattempo, la minaccia di un crollo del settore finanziario in Cina è tuttora elevato. Un
            evento del genere sarebbe paragonabile piuttosto alla crisi asiatica del 1997/98 che, nei paesi colpiti, ha
            provocato un forte crollo della congiuntura, mentre l’economia mondiale ha proseguito la sua espansione. In
            considerazione delle elevate oscillazioni dei mercati azionari è opportuno attuare investimenti scaglionati
            e ampiamente diversificati. Oggi i pilastri portanti dell’economia mondiale sono più numerosi rispetto a
            prima del grande processo di globalizzazione avviatosi circa vent’anni fa. Se, da un lato, numerose economie
            occidentali soffrono di una debolezza cronica, dall’altro la domanda di consumi in Asia cresce a un ritmo
            molto sostenuto. Secondo le stime della società di revisione e consulenza PwC, entro il 2030 la fascia media
            della popolazione mondiale (persone con un reddito annuo compreso tra 1’000 e 12’000 dollari) raddoppierà da
            2,5 a 5 miliardi di persone, di cui due terzi vivranno in Asia. Queste sono notizie positive per gli
            investitori azionari con un lungo orizzonte temporale. Inoltre è probabile che anche il 2017 risulti un anno
            favorevole alle azioni, poiché negli ultimi mesi gli indicatori congiunturali sono notevolmente migliorati.
            Occorre tuttavia considerare che le borse tendono all’esagerazione e sono molto sensibili a una variazione
            delle prospettive in materia di utili societari. Le quotazioni di borsa registrano oscillazioni molto più
            massicce del prodotto interno lordo mondiale. Ecco perché è opportuno scaglionare nel tempo gli investimenti
            e diversificarli tra le aree geografiche, soprattutto nella situazione attuale, in cui alcuni indici
            azionari hanno raggiunto record assoluti. A chi predilige la cautela consigliamo di attendere l’esito delle
            presidenziali francesi. È poco probabile che la vittoria di Marine Le Pen scateni una recessione globale, ma
            provocherà sicuramente una correzione dei mercati azionari. Nell’ottica attuale un’eventuale flessione
            offrirebbe comunque l’opportunità di acquistare.
        </body>
    </Document>
    <Document>
        <url>https://blog.migrosbank.ch/it/serie-previdenza-1/</url>
        <id>DF003FCD01B4FEC3B50F8DFFE1F55704</id>
        <title>Sfruttate al meglio la vostra previdenza (parte 1/3)</title>
        <body>In una serie suddivisa in tre parti vi forniamo venti consigli utili per ottimizzare il pilastro 3a. Nella
            prima parte leggete come accumulare il pilastro 3a all’inizio dell’attività professionale e con il vostro
            coniuge o partner. Inizio dell’attività professionale: non aspettate dopo i 30 anni a risparmiare per la
            previdenza Consiglio n° 1: vale la pena di cominciare presto a risparmiare per beneficiare dell’effetto
            degli interessi composti. Teoricamente i giovani che svolgono un’attività lucrativa possono versare
            contributi nel pilastro 3a già dal 1° gennaio successivo al compimento del 17° anno. Questo è, infatti, il
            momento in cui comincia l’obbligo di contribuzione all’AVS e il reddito soggetto all’AVS è un requisito
            indispensabile per i versamenti nel pilastro 3a. Con uno stipendio da apprendisti l’effetto del risparmio
            fiscale si limita a pochi franchi, ma al più tardi dall’età di 30 anni è opportuno cominciare ad accumulare
            il pilastro 3a, per beneficiare di un orizzonte temporale il più lungo possibile. Consiglio n° 2: aumentate
            le vostre opportunità di guadagno a lungo termine se attingete al conto di previdenza per investire nei
            fondi previdenziali, con una quota azionaria fino al 50 percento. A seconda della quota azionaria i fondi
            previdenziali della Banca Migros hanno ottenuto una performance annua media del 2,5 – 5,5 percento negli
            ultimi cinque anni. Durante il colloquio con il consulente potrete individuare il fondo previdenziale più
            indicato per voi in base all’orizzonte temporale e alla capacità di rischio. È comunque indispensabile
            essere pronti ad accettare alcune fluttuazioni del valore. Consiglio n° 3: investite nei fondi previdenziali
            con un ordine permanente, quindi con versamenti regolari, sempre della stessa entità. Così acquistate
            automaticamente più quote quando le quotazioni di borsa sono convenienti, viceversa ne acquistate meno se le
            quotazioni e i rischi in borsa sono elevati. Consiglio n° 4: con i fondi previdenziali tenete d’occhio le
            commissioni. Evitate i prodotti finanziari ai quali si applicano spese di deposito e operative e con spese
            amministrative (Total Expense Ratio, TER) superiori all’1,2 percento. La Banca Migros attribuisce una
            notevole importanza alle commissioni contenute e con i suoi fondi previdenziali rinuncia alle spese di
            deposito e operative. Consiglio n° 5: quando si è giovani il budget può essere soggetto a notevoli
            fluttuazioni, ad esempio per un soggiorno all’estero, un corso di specializzazione, il mettere su casa. Per
            questo è consigliabile risparmiare nell’ambito del pilastro 3a con prodotti bancari (fondi previdenziali,
            conto di previdenza) e non con un prodotto assicurativo, con il quale spesso l’ammontare dei premi è fissato
            contrattualmente per l’intera durata. La banca, invece, lascia la piena libertà di decidere, anno dopo anno,
            fino a che punto sfruttare il massimale del pilastro 3a per i versamenti. L’importo massimo ammesso nel 2015
            è di 6’768 franchi per i dipendenti e 33’840 franchi per i lavoratori indipendenti non affiliati a una cassa
            pensioni. In coppia: versamenti doppi Consiglio n° 6: se anche il vostro partner svolge un’attività
            lucrativa, effettuate entrambi i versamenti nel pilastro 3a, così potete far valere la deduzione massima due
            volte. Il pilastro 3a è particolarmente consigliabile se il vostro partner ha un’occupazione a tempo
            parziale. Infatti, chi lavora per esempio al 50 percento di norma non riceve la metà della rendita della
            cassa pensioni, ma solo un quarto a causa della cosiddetta trattenuta di coordinamento. La lacuna può essere
            colmata con il pilastro 3a. In proposito leggete anche gli articoli: Un occhio di riguardo alla previdenza
            individuale Attenzione alla previdenza con il part time Consiglio n° 7: durante l’interruzione dell’attività
            lavorativa per maternità e in generale in assenza di attività lucrativa non è possibile versare contributi
            nel pilastro 3a. Vi consigliamo dunque di proseguire i versamenti quando ricominciate a lavorare. Consiglio
            n° 8: se non prevedete di riprendere l’attività lavorativa, potete mantenere il pilastro 3a anche senza
            ulteriori versamenti. Oppure sfruttate la possibilità dello scioglimento anticipato, utilizzando il capitale
            ad esempio per ammortizzare il mutuo ipotecario. Per saperne di più, leggete la seconda parte della nostra
            serie sul pilastro 3a.
        </body>
    </Document>
    <Document>
        <url>https://blog.migrosbank.ch/it/tag/serie-previdenza/</url>
        <id>40281B571CC62F47211709F4EBB1DF36</id>
        <title>Serie previdenza Archivio - Banca Migros</title>
        <noindex>noindex,follow</noindex>
        <body>Nella terza e ultima parte della nostra serie spieghiamo come ottimizzare la liquidazione del capitale.
            Per motivi fiscali risparmiate parecchio denaro con un versamento scaglionato. Illustriamo inoltre come
            regolamentare i beneficiari in caso di decesso. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/al2/</url>
        <id>5739C095100205A4739E9BA7D8E1347A</id>
        <title>Aline Martinoli, Autore di Banca Migros</title>
        <body>Anche lo scorso Natale migliaia di oggetti hanno cambiato proprietario. Un regalo piuttosto comune in
            Svizzera è il marengo. Queste monete d’oro hanno un glorioso passato, ma chi le riceve spesso non sa quanto
            valgano davvero. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/aziende/</url>
        <id>082A5B71137BE2C90C53703F3F954B10</id>
        <title>Aziende Archivio - Banca Migros</title>
        <noindex>noindex,follow</noindex>
        <body>La Banca Migros amplia l’offerta nel settore degli investimenti. Dal 1° gennaio 2018 i prodotti «Deposito»
            e «Gestione patrimoniale» saranno modificati e l’offerta verrà ampliata con il nuovo servizio «Consulenza
            personale in investimenti». Continuare a leggere
        </body>
    </Document>
    <Document>
        <url>https://blog.migrosbank.ch/it/il-leasing-per-un-mix-ottimale-di-finanziamenti/</url>
        <id>46C43D45EF71CFA9C9455234BB96EE9C</id>
        <title>Il leasing per un mix ottimale di finanziamenti</title>
        <body>Il leasing dei beni d’investimento non intacca la liquidità e garantisce all’impresa il necessario margine
            di manovra. Ciò rende particolarmente interessante questa forma di finanziamento in tempi difficili per
            l’economia. Nel corso degli anni la Banca Migros ha acquisito un fondato know-how nel leasing. «La
            situazione attuale dell’economia svizzera richiede attenzione per ogni franco da spendere. In un simile
            contesto il leasing rappresenta una possibilità di finanziamento particolarmente interessante per i nuovi
            investimenti e quelli di sostituzione», dichiara Remo Montesi. Il responsabile del centro di competenza per
            i finanziamenti in leasing della Banca Migros indica tre motivi a favore del leasing. Prima di tutto il
            leasing non intacca la liquidità, poiché l’investimento è finanziato con i ricavi correnti. I canoni del
            leasing possono essere stabiliti in modo tale da essere pagati con il fatturato conseguito, in linea con il
            principio «pay as you earn.» Secondariamente, grazie a questa regola del finanziamento, il leasing fa
            risparmiare capitale proprio senza toccare i limiti di credito in essere. Terzo, con una solvibilità analoga
            i costi del finanziamento sono inferiori a quelli di un credito tradizionale, perché l’oggetto del leasing
            funge da garanzia per la banca. Un altro vantaggio è dato dal fatto che il leasing offre una notevole
            flessibilità nell’impostazione dei contratti, anche in termini di durata. Normalmente i contratti di leasing
            hanno durate comprese fra 36 e 84 mesi. In caso di beni d’investimento con una vita molto lunga, ad esempio
            le ferrovie e altri progetti d’infrastruttura, sono offerte anche durate fino a 12 anni. Il leasing, fatta
            eccezione per il mutuo ipotecario, rappresenta dunque spesso l’unica possibilità di finanziamento a lungo
            termine, poiché molte banche offrono prestiti fissi fino a un massimo di cinque anni. L’esempio dei progetti
            d’infrastruttura dimostra quanto siano numerose le possibilità di utilizzo del leasing. «In linea di massima
            tutti i beni mobili d’investimento possono essere finanziati in leasing, dall’apparecchio più piccolo fino
            al grande impianto di produzione», spiega Montesi. Di norma i costi dei servizi e delle installazioni non
            rientrano nel finanziamento. E aggiunge un’altra restrizione: «Generalmente i macchinari, i veicoli o gli
            impianti già di proprietà del contraente del leasing non possono essere finanziati con il leasing».
            L’impresa e la banca devono quindi incontrarsi in tempo prima dell’acquisto. Per un finanziamento in leasing
            il periodo migliore per una consulenza è l’autunno, quando sono discussi i budget per l’anno successivo.
            «Questo è il momento giusto», secondo Montesi, «per puntare sul leasing, in modo che il mix ottimale di
            finanziamenti sia disponibile quando viene effettuato l’acquisto». L’opzione del leasing dovrebbe essere
            verificata in tempo anche da chi pianifica una successione per la propria PMI. «Tale forma di finanziamento
            tiene conto dell’eventuale invecchiamento del parco macchine e veicoli e della necessaria salvaguardia della
            liquidità», spiega Montesi. Così è possibile effettuare gli investimenti di cui l’azienda ha bisogno e
            rimborsare i prestiti di norma assunti per finanziare la successione. «Anche in questa fase importante del
            ciclo di vita di un’azienda è prezioso sapere di poter contare su validi consulenti, come quelli della Banca
            Migros.» Negli anni la Banca Migros ha acquisito un fondato know-how nel leasing di beni d’investimento. «I
            nostri clienti ci riconoscono un’elevata competenza tecnica, unita a un prezzo equo e a un’elaborazione
            rapida», spiega Montesi. La Banca Migros offre il leasing come suo prodotto, quindi lo garantisce con il
            proprio nome. «Infatti», prosegue Montesi, «per la Banca Migros il leasing è parte integrante di una moderna
            offerta di prodotti e servizi bancari.» Maggiori informazioni sul leasing di beni d’investimento della Banca
            Migros sono pubblicate qui. Il team del leasing della Banca Migros può essere contattato telefonando allo
            044 839 88 55.
        </body>
    </Document>
    <Document>
        <url>https://blog.migrosbank.ch/it/piccole-ma-sorprendenti/</url>
        <id>503604E5629617FEEC19815F2457E59D</id>
        <title>Piccole ma sorprendenti - Banca Migros</title>
        <body>«Gli elefanti non galoppano», recita un proverbio borsistico. In altre parole, raddoppiare il fatturato è
            più facile per un’azienda piccola che per un gruppo di grandi dimensioni. Un ritmo di crescita più elevato
            si rispecchia anche nella performance delle azioni. Secondo alcuni studi, a lungo termine i titoli delle
            imprese a bassa capitalizzazione (small cap) registrano un aumento delle quotazioni superiore alla media.
            D’altro canto, le azioni delle small cap sono soggette a fluttuazioni nettamente più marcate rispetto ai
            titoli di società ad alta capitalizzazione, soprattutto nei pe-riodi di ribasso delle borse. Un’impresa
            quotata in borsa con una capitalizzazione di mercato da circa 300 milioni fino a 2 miliardi di dollari viene
            generalmente definita una «small cap»; con un valore di borsa dai 2 ai 10 miliardi di dollari si parla di
            «mid cap» e a partire da 10 miliardi di «large cap». La capitalizzazione di mercato si calcola moltiplicando
            il numero di azioni per la quotazione attuale delle stesse. Poiché non esiste una regola unica per la
            classificazione, le valutazioni dei diversi provider di indici possono differire e, ad esempio, una stessa
            società può essere inserita alternativamente tra le small o le mid cap. La classificazione è importante
            perché in alcuni casi ai grandi investitori istituzionali, come le casse pensioni, le assicurazioni e le
            società di gestione dei fondi, è permesso investire solo in determinate categorie. Per investire nelle small
            cap è spesso necessaria una certa dose di resistenza. Come accennato, le azioni delle small cap generano
            rendimenti più elevati rispetto ai titoli delle large cap (cfr. ad esempio gli studi effettuati negli anni
            Novanta dagli economisti Eugene Fama e Kenneth French). Nel confronto storico registrano da due a tre punti
            percentuali in più l’anno rispetto alle società ad alta capitalizzazione. Questo fenomeno ha diverse
            spiegazioni: rischio di mercato, di liquidità, d’informazione. La regola generale da non dimenticare è che
            in borsa a rischi maggiori corrispondono di norma anche rendimenti maggiori. Chi investe nelle small cap ha
            anche bisogno di una certa dose di resistenza, perché deve attendere con molta pazienza prima di veder
            realizzati i profitti aggiuntivi. È inoltre consigliabile avere uno stomaco forte. In borsa le small cap
            presentano infatti una volatilità superiore del 40% circa rispetto alle large cap e anche l’andamento del
            fatturato e dei profitti è soggetto a maggiori fluttuazioni, specialmente in periodi di crisi economica.
            Certi giri sulle montagne russe non sono adatti a tutti. Raffronto a lungo termine delle azioni small cap e
            large cap (rendimenti totali incl. dividendi) Fonte: MSCI Ritorniamo ora ai tre rischi. Il rischio di
            mercato, il cosiddetto beta, è il rischio di un impegno azionario in rapporto al mercato nel suo complesso.
            Ad esempio, le azioni delle imprese biotecnologiche sono molto più sensibili alle fluttuazioni rispetto ai
            titoli delle aziende produttrici di generi alimentari o di energia elettrica. Questo significa che hanno un
            beta elevato. Le azioni delle small cap sono altrettanto volatili, anche perché queste imprese non si sono
            ancora affermate nei propri mercati di sbocco e non hanno la stessa forza finanziaria, la vastità di risorse
            e l’ampia gamma di prodotti che caratterizzano le grandi società. Spesso le aziende a bassa capitalizzazione
            non pagano nemmeno dividendi. D’altra parte, numerose small cap sono leader nei propri mercati di nicchia.
            Le small cap godono di una copertura molto minore da parte degli analisti e dei media finanziari rispetto
            alle large cap. Le small cap presentano un maggiore rischio di liquidità rispetto alle large cap. Mentre
            sulla borsa svizzera vengono negoziati ogni giorno circa cinque milioni di titoli Nestlé, il volume d’affari
            per le small e mid cap come Hochdorf o Ascom si riduce a qualche migliaio o a qualche decina di migliaia di
            azioni. A causa della minore negoziabilità, se un investitore istituzionale liquida un consistente pacchetto
            azionario (oppure lo crea), l’impatto positivo o negativo di questa operazione sulle quotazioni sarà
            maggiore per una small cap che per una larg cap. In ragione della scarsa liquidità, è spesso anche più
            difficile trovare un acquirente o un venditore per questi titoli (soprattutto in periodi caratterizzati da
            turbolenze di mercato) e pertanto aumenta il divario (spread) tra il corso lettera e il corso denaro. Le
            small cap godono infine di una copertura molto minore da parte degli analisti e dei media finanziari
            rispetto alle large cap. Per molte banche d’investimento le imprese a bassa capitalizzazione sono infatti
            poco interessanti, poiché le operazioni con le large cap risultano molto più lucrative in termini di
            commissioni. Per questo motivo circolano meno informazioni sulle small cap rispetto a quanto accada per le
            blue chip. La mancanza di informazioni rappresenta un’opportunità per gli investitori attivi: se svolgono un
            accurato lavoro di ricerca e dispongono di solide conoscenze in un mercato di nicchia o in un settore
            specializzato, possono scoprire una small cap con potenziale di crescita molto prima dei «big boys» e quindi
            del grande pubblico. I principali indicatori finanziari che dovete considerare prima di prendere una
            decisione d’investimento sono brevemente spiegati in questo articolo. Per gli investitori privati con meno
            esperienza in borsa è però consigliabile iniziare ad avvicinarsi alle small cap tramite un fondo
            d’investimento. Le small e mid cap svizzere in forte crescita (Indicizzato: 1.1.2006 = 100) Fonte: Bloomberg
            Negli scorsi anni le small cap si sono sviluppate molto più delle large cap, tanto a livello internazionale
            quanto in Europa e sulla borsa svizzera. Si può quindi concludere che le small cap vadano sovraponderate
            all’interno del portafoglio? No. È vero che i titoli delle imprese a bassa capitalizzazione sono molto
            richiesti dagli investitori nei periodi di rialzo delle borse, ma l’attuale tendenza positiva è iniziata già
            a otto anni fa, quindi si avvia verso la fine. È inoltre da considerare che, in seguito al rally delle borse
            mondiali, numerose small e mid cap risultano attualmente sopravvalutate e possono quindi più facilmente
            deludere gli investitori subendo delle flessioni. In passato le small cap hanno attraversato anche dei
            lunghi periodi di magra, come avvenne negli anni Ottanta e Novanta. Cionono-stante le imprese a bassa
            capitalizzazione hanno diritto a essere incluse in un portafoglio ben diversificato. Soprattutto per gli
            investitori giovani e propensi al rischio che dispongono di un lungo orizzonte temporale, costituiscono un
            complemento interessante con un potenziale di incremento del valore.
        </body>
    </Document>
    <Document>
        <url>https://blog.migrosbank.ch/it/tag/leasing-dei-beni-dinvestimento/</url>
        <id>6B2B6E74B68C6F6DD3B60E9BD36EDBB1</id>
        <title>Leasing dei beni d’investimento Archivio - Banca Migros</title>
        <noindex>noindex,follow</noindex>
        <body>Il leasing dei beni d’investimento non intacca la liquidità e garantisce all’impresa il necessario margine
            di manovra. Ciò rende particolarmente interessante questa forma di finanziamento in tempi difficili per
            l’economia. Nel corso degli anni la Banca Migros ha acquisito un fondato know-how nel leasing. Continuare a
            leggere
        </body>
    </Document>
    <Document>
        <url>
            https://blog.migrosbank.ch/it/azioni-e-fondi-immobiliari-svizzeri-uninteressante-alternativa-alle-obbligazioni/
        </url>
        <id>CC37B06E28A9C3F836CF3368206FBAA0</id>
        <title>Azioni e fondi immobiliari svizzeri: un’interessante alternativa alle obbligazioni - Banca Migros</title>
        <body>Con i loro bassi rendimenti le obbligazioni svizzere sono ormai ben poco allettanti per gli investitori.
            La situazione è diversa per le azioni e i fondi immobiliari svizzeri, che si contraddistinguono per i
            considerevoli rendimenti degli utili distribuiti e confermano di essere un’alternativa redditizia alle
            obbligazioni nonostante i progressi già registrati. Chi, negli ultimi tre anni, ha investito in azioni e
            fondi immobiliari può guardare con soddisfazione al considerevole apprezzamento dei titoli in portafoglio.
            Nel solo 2016 i titoli immobiliari quotati alla borsa svizzera hanno guadagnato in media ben il 7%. Per le
            obbligazioni il quadro è diverso. È vero che le loro quotazioni sono continuamente salite con il retrocedere
            dei tassi, ma i rendimenti si sono sempre più assottigliati. Oggi sono spesso al di sotto dello zero, anche
            a causa dell’introduzione dei tassi negativi. In altri termini, chi detiene questi titoli fino alla scadenza
            finisce in ultima istanza per perderci, considerando anche i tassi. Gli investitori si chiedono dunque se ha
            ancora senso detenere obbligazioni in portafoglio considerando i loro bassi rendimenti, oppure se non
            sarebbe meglio preferire le azioni e i fondi immobiliari. Per trovare una risposta dovrebbero essere
            consapevoli di alcune differenze. Quando i tassi cambiano, le obbligazioni e gli investimenti immobiliari si
            comportano diversamente. A causa del forte calo del livello dei tassi, le obbligazioni attualmente in
            sottoscrizione hanno spesso una cedola bassa e, quindi, un rendimento molto modesto, se non addirittura
            negativo. L’investitore può cercare di rimediare acquistando obbligazioni di emittenti di qualità peggiore
            oppure un prestito obbligazionario con una durata più lunga. Entrambe le possibilità implicano tuttavia il
            rischio di una significativa perdita di valore nel caso di un aumento dei tassi. Si può considerare
            fortunato chi detiene in deposito obbligazioni meno recenti con cedole più elevate, acquistate a prezzi
            ragionevoli e con un buon rendimento degli utili distribuiti. Oggi chi vuole investire in obbligazioni di
            questo tipo deve far fronte a prezzi spesso stratosferici. Così il rendimento dell’intero investimento
            risulta esiguo, se non addirittura negativo. Gli investitori dovrebbero considerare che anche queste
            obbligazioni alla scadenza sono rimborsate solo al 100%, quindi ogni punto percentuale al di sopra del
            prezzo d’acquisto rappresenta una perdita certa. Nella distribuzione le azioni e i fondi immobiliari
            superano di gran lunga le obbligazioni. Per le azioni e i fondi immobiliari il rendimento degli utili
            distribuiti dipende solo indirettamente dal livello dei tassi. Sono molto più importanti gli affitti
            introitati regolarmente, alla base delle future distribuzioni. In considerazione dell’attrattiva della
            Svizzera come piazza economica, della continua immigrazione e della domanda elevata di spazi residenziali e
            commerciali, negli ultimi anni gli affitti introitati sono in gran parte cresciuti (v. grafico in alto a
            sinistra). Nonostante ciò, i rendimenti degli utili distribuiti sono continuamente diminuiti negli ultimi
            anni anche per le azioni e i fondi immobiliari. Ciò dipende dal fatto che i prezzi degli immobili sono
            saliti parecchio e i nuovi oggetti hanno dovuto essere acquistati a prezzi molto più elevati, riducendo il
            rendimento iniziale. Inoltre, i prezzi dei fondi e delle azioni sono esplosi (v. grafico in alto a destra) e
            anche questo ha contribuito a una riduzione del rendimento degli utili distribuiti. Eppure il rendimento
            medio degli utili distribuiti dai fondi immobiliari svizzeri rimane in media su un interessante 2,7% (v.
            grafico in basso a sinistra). Per le azioni immobiliari è addirittura più elevato di un punto percentuale
            (v. grafico sotto a destra). Se si confrontano questi valori con il rendimento dell’obbligazione della
            Confederazione a 10 anni, la differenza si situa attualmente su un ragguardevole 3%. Anche gli immobili
            reagiscono negativamente agli aumenti dei tassi. Il recente aumento dei tassi di riferimento deciso dalla
            banca centrale americana a metà dicembre ha dimostrato che i tassi bassi non sono eterni. Il loro rialzo ha
            fatto retrocedere non solo i prezzi delle obbligazioni, ma anche quelli delle azioni e dei fondi
            immobiliari. Per gli immobili l’ascesa dei tassi comporta spesso una flessione della domanda. Nel contempo
            diminuisce il controvalore dei futuri affitti introitati, che vengono scontati a un tasso più alto. In
            Svizzera non si prevede un’imminente inversione di rotta. La Banca nazionale svizzera (BNS) rimane
            concentrata sulla lotta al franco forte, pertanto mantiene basso il livello dei tassi. Per gli investitori
            in obbligazioni è dunque poco probabile che l’attuale situazione cambi. I rendimenti rimangono desolatamente
            bassi. Un aumento della fascia di oscillazione del Libor è attesa non prima del 2018. Considerando la bassa
            pressione inflazionistica e la persistente forza del franco, l’attesa inversione di rotta sul fronte dei
            tassi dovrebbe rimanere moderata in prospettiva storica. Inoltre, non presupponiamo che la domanda di
            immobili si indebolisca troppo, poiché la Svizzera rimane interessante come piazza economica e luogo dove
            vivere. Le azioni e i fondi immobiliari dovrebbero rimanere dunque molto più interessanti delle obbligazioni
            anche in questo scenario. Nella prospettiva attuale una flessione dei prezzi degli immobili dovuta
            all’aumento dei tassi rappresenterebbe un’opportunità di acquisto.
        </body>
    </Document>
    <Document>
        <url>https://blog.migrosbank.ch/it/la-politica-dinvestimento-della-banca-migros-rimane-invariata/</url>
        <id>9F48388547F69806B46F6D87776555A0</id>
        <title>La politica d’investimento della Banca Migros rimane invariata - Banca Migros</title>
        <body>La Banca Migros conferma la sua forte sottoponderazione delle obbligazioni e mantiene invariata la
            sovraponderazione delle azioni. In considerazione degli elevati rischi politici Markus Wattinger,
            responsabile dell’Investment Office, mette tuttavia in guardia gli investitori da un atteggiamento troppo
            imprudente. Ottima partenza A differenza dello scorso anno, il 2017 è cominciato sotto i migliori auspici
            per i mercati finanziari: i mercati azionari hanno mantenuto lo slancio dell’anno precedente e hanno messo a
            segno nuovi progressi nei primi tre mesi del 2017. Negli Stati Uniti sono stati addirittura registrati nuovi
            record, ma anche altrove i mercati azionari si muovono vicini ai loro massimi storici. Il sostegno è giunto
            soprattutto dalla tendenza positiva dei risultati societari e la migliorata dinamica degli utili dovrebbe
            confermarsi per l’intero anno. Nel contempo le prospettive congiunturali si sono notevolmente rasserenate.
            Esistono ottime premesse che la tendenza positiva sui mercati azionari prosegua. Nel primo trimestre i
            mercati dei tassi sono stati a loro volta contrassegnati da un aumento dell’inflazione che ha attenuato i
            timori di deflazione e ha spinto al rialzo i rendimenti soprattutto in marzo. Infine, anche i dati
            congiunturali sempre positivi hanno contribuito a diffondere l’ottimismo tra gli investitori e hanno messo
            un po’ in secondo piano i rischi politici, seppure sempre presenti. Le prospettive congiunturali migliorano
            Nei primi mesi dell’anno le prospettive congiunturali sono migliorate. Importanti indicatori economici
            anticipatori, tra cui l’indice dei direttori degli acquisti (PMI), sono saliti in tutti i grandi blocchi
            economici e rivelano un futuro più roseo per le aziende. Nell’Eurozona gli indici PMI segnalano la crescita
            economica più robusta dal 2011 e il rasserenato clima di fiducia tra gli Stati membri poggia su ampie basi.
            Inoltre, le prospettive in materia di utili societari sono migliorate anche da questa parte dell’Atlantico.
            Rimane tuttavia il fatto che il processo di reflazione negli Stati Uniti è molto più avanzato rispetto
            all’Eurozona, il che spiega le divergenze di politica monetaria tra le due aree economiche. Nell’anno in
            corso la Banca centrale statunitense (Fed) continuerà a stringere i freni della politica monetaria, mentre
            la Banca centrale europea (BCE) è ancora lontana da un simile passo. Nonostante ciò, con la conclusione del
            programma di acquisto di titoli della BCE per fine anno, anche in Europa potrebbe aprirsi il dibattito su
            un’imminente normalizzazione della politica monetaria. La prospettiva di una conclusione degli acquisti di
            titoli da parte della BCE darà un po’ di ossigeno all’EUR e ai tassi a lungo termine sull’EUR. Le tendenze
            positive non sono mancate neppure sui mercati emergenti. In proposito devono essere menzionati, da un lato,
            i progressi compiuti dalla Cina nella stabilizzazione della crescita, dall’altro il rialzo dei prezzi delle
            materie prime, favorevole alla ripresa delle economie orientate alle materie prime e, quindi, a un andamento
            congiunturale più omogeneo tra i paesi emergenti. I mercati azionari rimangono interessanti nonostante la
            valutazione elevata A nostro avviso i mercati azionari rimangono interessanti, nonostante le valutazioni
            abbiano raggiunto livelli talora considerevoli. Un motivo importante è la fine della recessione degli utili,
            che persisteva da diversi trimestri. I ritrovati aumenti degli utili hanno sicuramente il potenziale di
            prolungare la fase di rialzo delle azioni e di relativizzare le valutazioni. Il nostro giudizio è suffragato
            dal notevole miglioramento del premio di rischio delle azioni rispetto alle obbligazioni. Numerose società
            si concentrano inoltre sul trasferimento degli utili conseguiti agli azionisti, sia con il pagamento dei
            dividendi, sia con il riacquisto delle azioni. Non va dimenticato che l’approvvigionamento di liquidità su
            scala mondiale rimane molto elevato nonostante il rialzo dei tassi di riferimento negli Stati Uniti e
            continua così a fornire supporto ai mercati azionari. Rischi politici molto elevati Le elezioni in Francia e
            in Germania rischiano di destabilizzare ulteriormente l’Eurozona e di turbare i mercati finanziari. Inoltre
            i progetti del governo Trump, in merito sia alle previste misure di politica di bilancio sia al rischio di
            una politica commerciale più protezionistica, rimangono ben poco concreti, di conseguenza potrebbero
            deludere. Gli investitori non dovrebbero perdere di vista gli elevati rischi politici. Nel nostro scenario
            di base ipotizziamo che Marine Le Pen non sia eletta alla presidenza francese. Il risultato elettorale
            dovrebbe dunque conferire slancio ai mercati azionari europei. Ci attendiamo che i mercati finanziari
            tornino infine ad apprezzare di più la migliorata situazione congiunturale in Europa. Il recente passato ci
            spinge tuttavia alla cautela, perché il previsto esito delle consultazioni elettorali si è rivelato spesso
            errato. Considerando i potenziali danni per i mercati finanziari causati dalla vittoria della Le Pen,
            rinunciamo ad aumentare le posizioni in euro nonostante la situazione congiunturale favorevole. Obbligazioni
            sempre nettamente sottoponderate Nonostante il leggero aumento dei tassi, manteniamo la nostra
            sottoponderazione delle obbligazioni. Il profilo di rischio/rendimento dei titoli a reddito fisso ci appare
            tuttora poco interessante. Considerando che i tassi di riferimento rimarranno bassi in Svizzera nel medio
            termine e che di conseguenza il potenziale di aumento dei rendimenti è limitato, riteniamo tuttora molto
            prematuro adeguare l’asset allocation tattica della quota obbligazionaria. Prossimo rialzo dell’euro Se non
            giungeranno sorprese dalle elezioni in Francia, le pressioni al ribasso sull’euro dovrebbero allentarsi nel
            corso dell’anno, con una conseguente inversione di rotta del cambio EUR/USD. Per questi sviluppi è
            fondamentale l’attesa di un sempre più imminente «tapering» della BCE, ossia la fine del menzionato
            programma di acquisto di titoli, che dovrebbe comportare un rialzo dei tassi a lungo termine nell’Eurozona.
            Migliorano così anche le prospettive per la Banca nazionale svizzera (BNS), poiché il rafforzamento della
            moneta unica europea dovrebbe alleggerire le pressioni al rialzo sul franco svizzero e diradare gli
            interventi della BNS sul mercato dei cambi. Prevediamo dunque che, nel corso dell’anno, il cambio EUR/CHF si
            muova in direzione di 1.09. Ciò dovrebbe dare un po’ di ossigeno all’industria svizzera orientata alle
            esportazioni. Asset allocation tattica della Banca Migros
        </body>
    </Document>
    <Document>
        <url>https://blog.migrosbank.ch/it/tag/tassi/</url>
        <id>F927B9A3D9FE124486D51D2A891864D4</id>
        <title>Tassi Archivio - Banca Migros</title>
        <noindex>noindex,follow</noindex>
        <body>Il franco svizzero ha perso terreno, ma la Banca Nazionale Svizzera (BNS) conferma i tassi negativi. Nella
            sua recente valutazione della politica monetaria, il presidente della BNS Thomas Jordan ha difeso il corso
            seguito sinora. Nel frattempo il Libor si è consolidato sui minimi storici, mentre non si esclude che i
            tassi delle ipoteche fisse con lunghe durate tendano al rialzo. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/tassi/pagina/2/</url>
        <id>EB951729C83984184E1196B9BF372F15</id>
        <title>Tassi Archivio - Page 2 of 2 - Banca Migros</title>
        <noindex>noindex,follow</noindex>
        <body>Il mercato obbligazionario è ormai del tutto fuori controllo. I rendimenti sprofondano, mentre i titoli di
            stato svizzeri, ritenuti poco brillanti, ottengono profitti stratosferici superiori al 70 percento. Il
            problema è che, con il secondo pilastro, siamo tutti esposti su questo mercato selvaggio. Continuare a
            leggere
        </body>
    </Document>
    <Document>
        <url>https://blog.migrosbank.ch/it/tassi-negativi-ossia-lideale-della-moneta-deperibile/</url>
        <id>AEE7AF2C389D61E1BDC78F93EE42B6B0</id>
        <title>Tassi negativi – ossia l’ideale della moneta deperibile</title>
        <body>Le banche centrali hanno un problema: i loro tassi negativi funzionano soltanto se la gente non si rifugia
            nella liquidità. Per questo si sta già discutendo la possibilità di introdurre un divieto. Un’alternativa
            meno radicale è l’idea della cosiddetta «moneta di ghiaccio»: in altri termini il valore del denaro viene
            progressivamente eroso. Lo Stato può guadagnare denaro indebitandosi. Quella che ancora poco tempo fa
            sembrava un’assurdità è diventata nel frattempo un’abitudine diffusa. Il volume mondiale dei titoli di stato
            con un rendimento negativo ha raggiunto circa 7000 miliardi di franchi, sebbene le banche centrali abbiano
            sinora utilizzato lo strumento dei tassi negativi con una certa titubanza. Temono infatti di scatenare una
            fuga nei contanti non appena i tassi scendono troppo in territorio negativo. Mettere il denaro sotto il
            materasso è un modo semplice di eludere i tassi sottozero. I debiti come nuova fonte di entrate per gli
            Stati Volume mondiale delle obbligazioni statali con rendimento negativo. (Dati: BRI) Questo dilemma che le
            banche centrali si trovano ad affrontare fa tornare d’attualità una vecchia aspirazione: la moneta di
            ghiaccio. Il primo ad avere quest’idea è stato l’agente di commercio tedesco Silvio Gesell cento anni fa. Su
            che cosa si basa? Con il tempo un’auto o un altro oggetto acquistato perde sempre più di valore. Gesell era
            del parere che questo deprezzamento dovesse avvenire anche con il denaro contante. Il denaro doveva, a suo
            dire, «sciogliersi». Nella pratica ciò potrebbe essere realizzato con una lotteria per distruggere il denaro
            (v. sotto: «Come funziona la moneta deperibile»). Gesell riteneva che gli interessi fossero antisociali:
            secondo lui, chi mette da parte i propri risparmi dovrebbe essere punito, non premiato. E perché la gente
            spenda soldi, invece di accumularli, il valore della moneta deve, appunto, ridursi. Così l’idea della moneta
            deperibile coincide con i tassi negativi delle banche centrali, anch’esse intenzionate a dare slancio
            all’economia con i consumi. Personalmente ritengo che sia i tassi negativi sia la moneta deperibile siano
            pericolose utopie tecnocratiche. Suggeriscono che si possa forzare il progresso economico con un controllo
            centralizzato, quasi a comando. Basta correggere un certo «comportamento sbagliato» delle persone, ossia la
            propensione al risparmio, ritenuta dannosa. Ma chi, per prudenza, preferisce risparmiare sarà indotto a
            spendere improvvisamente di più solo con un tasso d’interesse penalizzante o la moneta deperibile? Mi sembra
            poco probabile. Reagirà piuttosto con diffidenza e stringerà ancora di più la cinghia. Il risultato è dunque
            l’opposto della stimolazione auspicata: più dubbi e incertezza. Nell’opinione pubblica le banche centrali
            godono ancora di una notevole considerazione. Sarebbe insensato mettere a repentaglio questa fiducia.
        </body>
    </Document>
    <Document>
        <url>https://blog.migrosbank.ch/it/il-piano-di-risparmio-e-unautentica-alternativa-al-conto-di-risparmio/</url>
        <id>E7E5E2B311AD25AC1DD086C18D47A052</id>
        <title>Il piano di risparmio è un’autentica alternativa al conto di risparmio - Banca Migros</title>
        <body>Con i tassi così bassi il conto di risparmio non è più indicato per accumulare un patrimonio nel lungo
            periodo. Ma il piano di risparmio offre una valida alternativa. I risparmiatori mi confermeranno che non ha
            molto senso depositare il denaro su un conto considerando l’attuale livello dei tassi. Infatti, in questa
            situazione l’effetto degli interessi composti, così importante nell’accumulo di un capitale, non può
            esplicarsi a favore dei risparmiatori. Con gli interessi composti non è remunerato soltanto il capitale
            versato, ma anche i proventi da interessi conseguiti in passato. Se la remunerazione del conto tende a
            essere nulla, come avviene oggi, i proventi da interessi sono praticamente azzerati e vengono a mancare del
            tutto quelli sugli interessi passati. In queste circostanze l’investimento a lungo termine mediante il conto
            di risparmio non è una forma conveniente per accumulare un patrimonio. Effetto degli interessi composti
            L’effetto degli interessi composti è tanto più diffuso quanto più lunga è la durata dell’investimento e più
            elevata la remunerazione del patrimonio. Nel grafico ciò risulta dalla verticalizzazione della curva, che
            mostra l’andamento del capitale nel tempo. Partendo da un patrimonio iniziale di 10’000 franchi si
            presuppongono tassi d’interesse dell’1, 3 e 5% per una durata dell’investimento di 20 anni. Eppure esistono
            interessanti alternative al risparmio in conto. Chi investe regolarmente in un piano di risparmio, ha buoni
            motivi per sperare di accumulare un patrimonio considerevole, anche con modesti versamenti periodici. «
            Ricchi si diventa non con ciò che si guadagna, ma con ciò che non si spende.» Il piano di risparmio funziona
            secondo questo motto di Henry Ford, pioniere dell’industria automobilistica americana. Con versamenti
            mensili di 100 franchi e un rendimento annuo del 6.6%, che corrisponde alla media della performance
            conseguita dal mercato azionario svizzero (SPI), negli ultimi 20 anni sarebbe stato possibile accumulare
            41’500 franchi, rispetto ai 24’000 versati. La differenza corrisponderebbe al risultato dell’investimento.
            In confronto, il saldo del conto di risparmio è molto modesto, con appena 28’000 franchi. Crescita del
            patrimonio con il conto di risparmio o le azioni Evoluzione di 100 franchi versati ogni mese su un conto di
            risparmio o investiti nel mercato azionario svizzero negli ultimi 20 anni. Ma questi investimenti in azioni
            sono indicati per i piccoli investitori? Certamente! Con investimenti regolari in azioni e in una
            prospettiva di lungo periodo, idealmente intendiamo versamenti mensili dalla nascita fino al raggiungimento
            dell’età adulta di un figlio, devono essere considerati soltanto due aspetti: i costi e la diversificazione.
            Una buona diversificazione è ottenibile distribuendo la somma da investire tra numerosi titoli. Così il
            patrimonio poggia su un’ampia base e l’andamento negativo di un solo titolo non ha praticamente conseguenze
            sul risultato dell’investimento. Devono essere considerati attentamente anche i costi della soluzione
            diversificata. Non va infatti dimenticato che i costi assottigliano il risultato dell’investimento. Un piano
            di risparmio offre la possibilità di investire in una soluzione diversificata a costi ragionevoli. E per
            esporsi sulle azioni non occorre preoccuparsi di azzeccare il tanto anelato momento giusto, che in questo
            caso svolge un ruolo trascurabile. Il numero elevato di diversi momenti d’ingresso ottenuto con i versamenti
            periodici comporta automaticamente una diversificazione «temporale». In proposito si parla anche
            dell’effetto del costo medio (v. riquadro). Più dell’effetto del costo medio conta impedire un comportamento
            prociclico. Noi investitori tendiamo a seguire il trend generale del mercato. Ciò significa che, ad esempio,
            compriamo azioni quando i prezzi aumentano e le vendiamo nelle fasi di flessione. Adottiamo così un
            comportamento prociclico e, al limite, investiamo quando i prezzi hanno già raggiunto i massimi storici e,
            presi dal panico, liquidiamo i titoli quando i mercati retrocedono. Questa è ovviamente una pessima
            strategia per ottenere successo con gli investimenti. Sarebbe molto più opportuna una strategia anticiclica,
            quindi l’acquisto di titoli al prezzo più basso e la vendita al prezzo più alto. Ma per farlo ci ostacolano
            le nostre emozioni, che impediscono un comportamento anticiclico poiché non siamo in grado di acquistare in
            una situazione di crisi e di vendere al culmine dell’euforia. È dunque evidente che non riusciamo ad agire
            in modo anticiclico, ma al contrario tendiamo a un infausto comportamento ciclico. Dobbiamo pertanto
            concludere che negli investimenti la scelta dei tempi giusti non dovrebbe essere considerata, quindi non
            intesa come parte integrante della personale strategia d’investimento. Proprio quando si tratta di impedire
            la scelta sbagliata dei tempi il piano di risparmio può esplicare i suoi vantaggi. Nel piano di risparmio,
            infatti, il comportamento ciclico non svolge alcun ruolo, poiché l’investitore lascia da parte le emozioni e
            investe attenendosi saldamente al piano. Secondo il motto: «Il contadino non mangia quello che non conosce”,
            il conto di risparmio continua a essere privilegiato nonostante la situazione sfavorevole sul fronte dei
            tassi. Contro il risparmio in azioni viene argomentato con i possibili tracolli delle borse, che possono
            comportare pesanti perdite. È vero che questa ipotesi può verificarsi, ma solo come fenomeno provvisorio.
            Negli ultimi 20 anni è stato sicuramente necessario digerire profonde correzioni e crisi delle borse che non
            hanno risparmiato neppure il nostro piano di risparmio, investito sul mercato azionario svizzero. La sola
            crisi finanziaria del 2008 ha comportato una variazione negativa del valore degli investimenti di 6’000
            franchi. Variazione annua del valore del piano di risparmio in fondi azionari Il grafico mostra la
            variazione annua del valore del piano di risparmio ipotizzando un investimento sul mercato azionario
            svizzero (SPI) e versamenti mensili di 100 franchi per una durata di 20 anni. Di conseguenza, la perdita
            subita durante la crisi finanziaria è stata rapidamente recuperata. Ma non finisce qui: negli ultimi anni il
            piano di risparmio ha beneficiato dell’intonazione positiva delle borse, pertanto il patrimonio è cresciuto
            ancora. Le fasi con prezzi negativi delle borse e conseguenti diminuzioni del valore non mancheranno mai, ma
            devono poter essere sopportate. Tenendo ben in vista l’obiettivo finale, ossia l’accumulo di un patrimonio a
            lungo termine, è più facile sopportare perdite provvisorie. L’obiettivo può essere più facilmente raggiunto
            con investimenti in azioni mediante il piano di risparmio. Anche se i versamenti regolari e prolungati nel
            tempo aumentano le opportunità di successo, non c’è alcun obbligo. È sempre possibile modificare l’ammontare
            e la frequenza dei versamenti o addirittura sospenderli provvisoriamente. Permettetemi di darvi un
            consiglio, cari genitori, padrini e madrine: il piano di risparmio è un’autentica alternativa al conto di
            risparmio. Prendetelo in considerazione! Con 100 franchi ben investiti ogni mese avete ottime probabilità
            che alla fine i vostri ragazzi si ritrovino da parte un gruzzolo di tutto rispetto. E questo è davvero un
            bel regalo!
        </body>
    </Document>
    <Document>
        <url>https://blog.migrosbank.ch/it/tag/investir-it/</url>
        <id>8CCC82E6C9FD19C26EB7A4B9B164F340</id>
        <title>Investir Archivio - Banca Migros</title>
        <noindex>noindex,follow</noindex>
        <body>Alla luce dei rendimenti estremamente bassi se non addirittura negativi delle obbligazioni, molti
            investitori vanno alla ricerca di opportunità d’investimento alternative. I prodotti strutturati, che
            garantiscono una cedola comparativamente elevata e offrono una protezione condizionata del capitale, non
            vanno tuttavia intesi come un sostituto degli investimenti a reddito fisso. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/jsc/</url>
        <id>487814C4C541B11F1B93F25B2BB8E6BC</id>
        <title>Jeannette Schaller, Autore di Banca Migros</title>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/</url>
        <id>802D18125D524BCFB308FD67A364D128</id>
        <title>Finanza e dintorni Archives - Banca Migros</title>
        <noindex>noindex,follow</noindex>
        <body>Un risanamento energetico non è soltanto rispettoso dell’ambiente, ma è anche finanziariamente
            interessante. Oltre alla riduzione dei costi dell’energia, ne conseguono effetti positivi per il
            finanziamento e i proprietari ottengono incentivi e agevolazioni fiscali. Tra l’altro, il valore stabile
            dell’edificio migliora. Ecco un esempio, finanziato dalla Banca Migros. Continuare a leggere
        </body>
    </Document>
    <Document>
        <url>https://blog.migrosbank.ch/it/il-mattone-diventa-social/</url>
        <id>685065085980F2802FC4DBAC81C53BFB</id>
        <title>Il mattone diventa social - Banca Migros</title>
        <body>Anche i piccoli e medi investitori possono diventare proprietari di una casa plurifamiliare che costa
            milioni, grazie al crowdfunding, in italiano «finanziamento collettivo». I rendimenti previsti sono
            allettanti, ma dal confronto con i fondi immobiliari emerge un quadro in chiaroscuro. Sono ritenute una
            delle più interessanti forme d’investimento in Svizzera: stiamo parlando delle case plurifamiliari. Anche in
            uno scenario di tassi d’interesse bassi o persino negativi, consentono ai loro proprietari di ottenere
            rendimenti relativamente elevati, cui si aggiunge la possibilità che il valore aumenti. Ma ogni medaglia ha
            il suo rovescio: una casa plurifamiliare costa diversi milioni di franchi e i piccoli e medi investitori
            privati possono accedervi normalmente solo tramite un fondo immobiliare. Da qualche tempo esiste
            un’alternativa, chiamata «crowdfunding immobiliare», ossia il finanziamento collettivo di oggetti a reddito.
            Gli investitori si raggruppano su una piattaforma online per realizzare l’acquisto. In funzione dell’oggetto
            e della piattaforma online, viene prospettata la distribuzione di utili pari al 5-7%. Niente male, ma non va
            dimenticata tutta una serie di svantaggi. A differenza di quanto avviene in un fondo immobiliare, chi
            aderisce non è solo investitore, ma anche comproprietario, con tutti i diritti e gli obblighi che ne
            conseguono. Difficile ricerca di oggetti interessanti da acquistare La prima sfida è rappresentata dal fatto
            che nel crowdfunding l’oggetto in cui investire deve essere acquistato, mentre con un fondo immobiliare è
            possibile partecipare a un portafoglio esistente. Nella situazione attuale, per le piattaforme di
            crowdfunding è difficile trovare ancora case plurifamiliari interessanti a prezzi ragionevoli sul mercato.
            L’obiettivo è dunque focalizzato sul segmento di prezzo da 5 a 10 milioni di franchi, dove la concorrenza è
            minore. Infatti, per i singoli acquirenti privati questi oggetti sono troppo grossi, per le casse pensioni e
            gli altri investitori istituzionali troppo piccoli. Inoltre, le piattaforme di crowdfunding si concentrano
            su immobili nuovi o ristrutturati, per escludere lavori durante il periodo di possesso, previsto per almeno
            cinque anni. Le ristrutturazioni, infatti, non comportano rischi soltanto sul fronte dei costi. Nel caso del
            finanziamento collettivo il problema può essere dover coinvolgere diversi comproprietari nella decisione
            (gli oggetti acquisiti con il crowdfunding annoverano facilmente 20 e più investitori). Investimento minimo
            più elevato, minore diversificazione dei rischi Un altro problema è rappresentato dal fatto che un progetto
            di crowdfunding investe in una sola casa plurifamiliare. Nei fondi immobiliari, invece, l’acquisto di una
            quota consente di partecipare a un portafoglio composto di più oggetti. In tal modo il rischio è ampiamente
            diversificato. Tra l’altro, una quota del Migros Bank (CH) Fonds SwissImmo, ad esempio, costa solo 130
            franchi, mentre l’investimento minimo per il crowdfunding è compreso tra 25’000 e 100’000 franchi, a seconda
            dell’oggetto e dell’offerente. Nel crowdfunding il rischio non è limitato all’investimento, a differenza di
            quanto avviene con le quote di partecipazione in un fondo immobiliare. Infatti, si viene iscritti nel
            registro fondiario in qualità di comproprietari, pertanto si risponde in solido dell’intero finanziamento
            milionario nei confronti della banca ipotecaria, qualora gli altri partner del crowdfunding non facessero
            fronte ai loro impegni. Alcune piattaforme, tuttavia, riducono la responsabilità alla quota di comproprietà,
            dunque è consigliabile leggere attentamente i contratti di credito. L’esame scrupoloso delle clausole
            stampate in piccolo è più che mai importante, poiché le piattaforme di crowdfunding non sottostanno alla
            vigilanza della FINMA, a differenza delle società di fondi. La comproprietà comporta costi più elevati Vale
            la pena di verificare anche la struttura dei costi. Il Migros Bank (CH) Fonds SwissImmo, ad esempio,
            addebita spese correnti pari appena all’1.2% annuo, rispetto all’1.5% solitamente applicato dalle
            piattaforme di crowdfunding. Sulle forme di finanziamento collettivo pesano pure le spese di transazione una
            tantum, tra cui le spese notarili e quelle di iscrizione al registro fondiario, pari quasi al 5%, a carico
            del singolo comproprietario. Inoltre, la piattaforma di crowdfunding può addebitare fino al 3% di spese
            d’intermediazione per l’acquisto di un immobile, più altri eventuali diritti amministrativi. A titolo di
            confronto, acquistare una quota del Migros Bank (CH) Fonds SwissImmo tramite e-banking non costa niente.
            Anche la vendita di una quota del fondo è esente da spese, a differenza della vendita di una quota di
            comproprietà nel crowdfunding e del suo trasferimento a un nuovo proprietario. Le maggiori piattaforme
            gestiscono elenchi di interessati che vogliono acquistare la comproprietà, ma tutte le operazioni notarili
            richiedono tempo. Con le quote dei fondi immobiliari, invece, è garantita la negoziazione giornaliera in
            borsa.  
        </body>
    </Document>
    <Document>
        <url>https://blog.migrosbank.ch/it/tag/pagare/</url>
        <id>F03130D63A732518105450596D8C60D0</id>
        <title>Pagare Archivio - Banca Migros</title>
        <noindex>noindex,follow</noindex>
        <body>Ora il Mobile Banking della Banca Migros è ancora più pratico: potete aprire l’app con l’impronta digitale
            o il riconoscimento facciale e con i widget saldo e deposito avete sempre sotto controllo le vostre finanze
            anche senza effettuare il login. Continuare a leggere
        </body>
    </Document>
    <Document>
        <url>https://blog.migrosbank.ch/it/crediti-privati-convenienti-a-volte-basta-solo-qualcosa-in-piu/</url>
        <id>5921709DCC718D96718D39531E941709</id>
        <title>Crediti privati convenienti – a volte basta solo qualcosa in più - Banca Migros</title>
        <body>Quando occorre un credito privato molti si rivolgono automaticamente alla propria banca oppure lo
            stipulano direttamente dal rivenditore, ad esempio per l’acquisto della macchina. Eppure basterebbe poco per
            spendere meno: scegliete il credito privato online della Banca Migros con un tasso del 5,9% appena. Avete
            bisogno di una macchina nuova o volete cambiare l’arredamento del vostro appartamento? Oppure dovete
            sottoporvi a un’imprevista cura medica costosa? A volte basta solo qualcosa in più, eppure ci vuole poco
            perché eventi del genere scompiglino il bilancio familiare. Una temporanea difficoltà finanziaria può essere
            facilmente superata con un credito privato. È una possibilità cui ricorrono in molti: oltre il 10 percento
            degli Svizzeri vive in un nucleo familiare con almeno un credito privato. Lo dimostrano le cifre
            dell’Ufficio federale di statistica. Molti commettono tuttavia l’errore di rivolgersi automaticamente alla
            propria banca oppure di stipulare il finanziamento direttamente presso il rivenditore. Chi, ad esempio,
            acquista una macchina nuova si lascia spesso convincere a firmare un contratto di leasing o di credito
            privato direttamente dal rivenditore, con l’idea che sia il sistema più veloce. Ma questo argomento non sta
            in piedi: se vi sedete davanti al computer e sottoponete una richiesta di credito alla Banca Migros,
            ricevete subito online una decisione provvisoria. Quindi non ci mettete di più che a compilare una richiesta
            di credito presso il rivenditore. Ma, soprattutto, risparmiate denaro. La Banca Migros offre il credito
            privato online al tasso estremamente favorevole del 5,9%. Un altro vantaggio: è un tasso unitario. La Banca
            Migros è dunque l’unico istituto con il quale sapete prima quanto pagate. Altri istituti di credito privato
            comunicano il tasso d’interesse definitivo solo dopo aver esaminato il credito. Questi offerenti non operano
            con un tasso unitario fisso come la Banca Migros, ma con un ampio margine. Verso l’alto i tassi sono
            plafonati sul 10 percento, dopo che il Consiglio federale ha ridotto il tasso massimo dei crediti al consumo
            dal 15 al 10 percento dal 1° luglio. Verso il basso i tassi di alcuni offerenti scendono attorno al 4
            percento. In molti casi il rischio di rimanere delusi è altrettanto grande. Spesso questi tassi d’interesse
            così bassi sono i cosiddetti «prezzi da vetrina», ossia non sono rilevanti per la maggior parte degli
            interessati a un credito. Sono infatti riservati a una cerchia molto ristretta di clienti, ad esempio i
            proprietari di una casa oppure coloro che dispongono di garanzie sussidiarie, quindi non rientrano nel
            tipico segmento di clienti di un credito privato. Inoltre potreste trovarvi ad affrontare le spese di
            coperture assicurative aggiuntive, mentre alla Banca Migros l’assicurazione contro malattia, infortunio e
            decesso è inclusa. A volte basta solo qualcosa in più per un credito privato vantaggioso – nel caso della
            Banca Migros è senz’altro così.
        </body>
    </Document>
    <Document>
        <url>https://blog.migrosbank.ch/it/riduzione-degli-affitti-una-possibilita-concreta-2/</url>
        <id>FF77A4184F0977E440C647042E4F50D0</id>
        <title>Riduzione degli affitti: una possibilità concreta - Banca Migros</title>
        <body>Il 1° giugno, come ogni trimestre, l’Ufficio federale delle abitazioni pubblicherà il nuovo tasso di
            riferimento per gli adeguamenti delle pigioni. Vi sono buone possibilità che, dopo ormai otto trimestri
            senza variazioni, sia ridotto di 0.25 punti percentuali all’1.5%. Il tasso d’interesse di riferimento ai
            sensi del diritto in materia di locazione si basa sul tasso d’interesse medio ponderato dei crediti
            ipotecari in Svizzera e l’evoluzione del mercato nel primo trimestre del 2017 induce a prevederne un nuovo
            calo. Negli ultimi tempi sono state soltanto le regole dell’arrotondamento a impedire che la tendenziale
            flessione portasse a una riduzione del tasso d’interesse di riferimento già negli scorsi trimestri. Grafico:
            Evoluzione del tasso d’interesse medio dei crediti ipotecari e del tasso d’interesse di riferimento Fonte:
            Ufficio federale delle abitazioni Conseguenze positive sull’accumulo del capitale A differenza del tanto
            criticato tasso d’interesse di riferimento nella previdenza in base al quale sono remunerati i capitali
            delle casse pensioni e che, se tende a diminuire, ha un impatto negativo sull’evoluzione del patrimonio
            degli Svizzeri, la riduzione del tasso d’interesse di riferimento in materia di abitazioni può avere
            conseguenze senz’altro positive sull’accumulo del capitale, come succede se fa diminuire il canone
            dell’affitto da pagare ogni mese. Nell’ipotesi in cui, come previsto, il tasso d’interesse di riferimento
            scendesse dall’1.75% all’1.50%, gli inquilini avrebbero diritto a una diminuzione della pigione quasi del
            3%. Nel caso di una pigione mensile di 2000 franchi, si tratterebbe di 58.20 franchi al mese, ossia 698.40
            franchi l’anno (v. tabella). Il risparmio potrebbe essere ancora maggiore se il contratto di affitto è stato
            stipulato prima del 2 giugno 2015 e, sinora, la pigione non è ancora stata ridotta. Risparmio massimo
            dell’affitto in caso di riduzione del tasso d’interesse di riferimento dall’1.75% all’1.5%. Affitto attuale
            (in CHF) 1000 1500 2000 2500 3000 3500 4000 Risparmio mensile* 29.10 43.65 58.20 72.75 87.30 101.85 116.40
            Risparmio annuale* 349.20 523.80 698.40 873.00 1047.60 1222.20 1396.80 *Risparmio massimo in caso di
            concessione integrale della riduzione da parte del locatore Dal momento che non tutti i locatori adeguano
            spontaneamente gli affitti agli ultimi sviluppi, gli inquilini dovrebbero tenere d’occhio l’evoluzione del
            tasso d’interesse di riferimento e, se necessario, chiedere una riduzione dell’affitto. Se sussiste il
            diritto a una riduzione dell’affitto, è possibile inviare al locatore una richiesta scritta, che deve
            pervenirgli in tempo utile, ossia 10 giorni prima delle date convenute per la disdetta. Per avere una prova
            è consigliabile inviare la lettera per posta raccomandata. Il locatore è tenuto per legge a considerare la
            riduzione richiesta, che tuttavia può compensare con l’inflazione e l’aumento dei costi di manutenzione e
            d’esercizio. Anche i lavori di ristrutturazione eventualmente eseguiti possono essere fatti valere come
            costi aggiuntivi. In Internet (ad es. nel sito dell’Associazione svizzera inquilini o di Comparis) si
            trovano, oltre agli esempi di richiesta di riduzione della pigione, anche diversi modelli di calcolo per
            farsi un’idea della possibile diminuzione. Quello che, inizialmente, può sembrare soltanto un risparmio
            modesto, con gli anni può diventare una somma non trascurabile. In una fase duratura di tassi bassi come
            quella attuale, rappresenta comunque un contributo al reddito non trascurabile.
        </body>
    </Document>
    <Document>
        <url>https://blog.migrosbank.ch/it/tag/pagare/pagina/2/</url>
        <id>6C191F1C64F4D29D8B41E9B66562CE3F</id>
        <title>Pagare Archivio - Page 2 of 2 - Banca Migros</title>
        <noindex>noindex,follow</noindex>
        <body>Il fatto che Internet ha parecchio da offrire e che con la digitalizzazione alcuni rami del mercato sono
            stati stravolti dando vita a tante novità è arcinoto. Ma proprio come sul mercato non digitale, anche nel
            web c’è un mercato nero, la cosiddetta darknet, di cui in particolare gli utenti delle carte di credito sono
            vittime predilette. Qui spieghiamo come proteggersi. Continuare a leggere
        </body>
    </Document>
    <Document>
        <url>https://blog.migrosbank.ch/it/risparmiate-denaro-e-commissioni/</url>
        <id>0CA2C3BF7D6E31F25D55F36DC3E1807F</id>
        <title>Risparmiate denaro e commissioni - Banca Migros</title>
        <body>Dal mese di luglio ogni prelevamento di contanti a un Postomat o un Bancomat di terzi costa 2 franchi. In
            compenso la Banca Migros abolisce da subito la quota annua per la carta Maestro. La stragrande maggioranza
            di clienti può risparmiare denaro con il nuovo modello di spese. Per sapere come, leggete qui. “Purtroppo
            non abbiamo un lettore per le carte Maestro. Da noi deve pagare in contanti.” Questa frase potrebbe essere
            pronunciata in qualche negozietto delle valli. Ma nella realtà quotidiana una simile richiesta è molto rara
            in Svizzera, dove potete utilizzare la carta Maestro in circa 200 000 negozi, ristoranti e distributori di
            benzina. Per esempio la mattina al chiosco della stazione mentre vi recate al lavoro, durante la pausa di
            mezzogiorno quando fate la spesa, la sera al bar, di notte al distributore aperto sulla strada di casa. Con
            la carta Maestro potete pagare senza contanti persino piccoli importi di pochi franchi. Alcuni negozi, tra
            cui le catene discount, limitano invece l’utilizzo della carta di credito. Ma nonostante l’ampia possibilità
            d’impiego della carta Maestro, nel nostro paese è ancora pagato in contanti il 60 percento circa dei consumi
            giornalieri. Ciò dimostra che la carta Maestro non viene utilizzata prima di tutto in sostituzione dei
            contanti, bensì per il prelevamento di contanti. Questa conclusione vale anche per i clienti della Banca
            Migros, che prelevano contanti quasi ogni due settimane, nella maggior parte dei casi 300 o 400 franchi alla
            volta. Invece di prelevare contanti al Bancomat e pagare in contanti alla cassa. Il nostro consiglio è di
            utilizzare il più possibile la tessera per pagare nei negozi senza contanti. Potete evitarvi le code al
            Bancomat non solo per i vostri acquisti, ma anche per i pagamenti senza contanti tra privati. Utilizzate la
            funzione MobilePay P2P sull’app Mobile Banking della Banca Migros. Potrete così inviare e richiedere denaro
            tramite lo smartphone in modo semplice, rapido e sicuro. Tra l’altro senza spese: le operazioni P2P sul
            conto bancario e postale sono gratuite. Per esempio potete trasferire la paghetta ai vostri figli, pagare la
            donna delle pulizie oppure saldare il conto del ristorante dopo una cena tra amici. A proposito di
            ristoranti: il personale di servizio preferisce che la mancia sia pagata in contanti invece che con la
            tessera. Forse vi servono i contanti anche per un’escursione in una baita di montagna. Oppure i vostri figli
            acquistano dolciumi al chiosco e non hanno ancora compiuto 12 anni per aprire un proprio conto alla Banca
            Migros e avere una tessera personale. Anche le chiese rispettano le tradizioni nei pagamenti: le collette
            sono ancora in contanti. Nei rari casi in cui rimangono necessari, i contanti non dovrebbero essere
            prelevati ai Postomat o ai Bancomat di terzi. I gestori di distributori automatici di banconote applicano
            infatti due franchi per operazione. Dal 1° luglio la Banca Migros riaddebita questa commissione delle banche
            terze ai propri clienti secondo il principio di causalità. D’altro canto abolisce la quota annua di 30
            franchi per la carta Maestro. Questo cambiamento è vantaggioso per la maggior parte dei clienti della Banca
            Migros, che in media effettuano 14 prelevamenti l’anno presso banche terze con la loro carta Maestro. Già
            con l’attuale comportamento la maggioranza dei clienti è favorita o, almeno, non penalizzata dal nuovo
            modello di prezzi. I vantaggi aumentano se utilizzate il più possibile regolarmente uno degli oltre 200
            Bancomat della Banca Migros, dove potete continuare a prelevare contanti senza spese. Lo stesso servizio è
            ottenibile anche nei 580 supermercati Migros e nelle decine di altri negozi in franchising della Migros
            (partner Migros, VOI): alla cassa o al servizio clienti potete infatti prelevare denaro senza spese con la
            vostra carta Maestro. Siete tra quelli che preferiscono evitare la cassa e pagare alla Migros con il sistema
            Subito? Prima del Self-Checkout vi consigliamo in tal caso di passare al servizio clienti per prelevare
            contanti. Nonostante Subito e la carta Maestro, fare acquisti del tutto senza contanti è impossibile. Per il
            carrello della spesa serve sempre la moneta da due franchi. In proposito leggere anche: Carta Maestro senza
            quota annua
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/3/</url>
        <id>C53F3B9DC6BF8AA94ECF756DF93DCAC2</id>
        <title>Finanza e dintorni Archives - Page 3 of 12 - Banca Migros</title>
        <noindex>noindex,follow</noindex>
        <body>Il sistema più semplice per pagare le fatture? Ecco l’e-fattura: ricevete tutte le fatture direttamente
            nell’e-banking – bastano pochi clic del mouse per controllare e pagare le vostre fatture. Continuare a
            leggere
        </body>
    </Document>
    <Document>
        <url>https://blog.migrosbank.ch/it/pagare-e-prelevare-in-vacanza-i-consigli-per-risparmiare-sulle-commissioni/
        </url>
        <id>64A0047B441B9F124393137CC023BB76</id>
        <title>Pagare e prelevare in vacanza: i consigli per risparmiare sulle commissioni - Banca Migros</title>
        <body>Organizzare le vacanze non significa soltanto pianificare l’itinerario. Informatevi già prima della
            partenza: con quale tessera si può pagare nel paese di destinazione? Come si possono prelevare contanti?
            Quanta mancia si dà? Leggete i consigli su come gestire il denaro durante le vacanze nelle dieci
            destinazioni preferite dagli Svizzeri. Pianificare l’itinerario, prenotare i voli e gli hotel, cercare
            l’auto giusta da noleggiare: i preparativi per le vacanze possono rivelarsi molto impegnativi. Non
            dimenticate però di occuparvi del denaro per il vostro viaggio e verificate in particolar modo se è
            necessario abilitare la carta Maestro per il paese di destinazione. Per motivi di sicurezza le tessere sono
            infatti bloccate per l’uso al di fuori dall’Europa. Se intendete effettuare prelevamenti o acquisti in un
            paese extra-europeo, dovete ampliare temporaneamente l’area geografica di validità della vostra carta
            Maestro. Potete modificare le impostazioni tramite e-banking o mobile banking, oppure telefonando alla
            Service Line 0848 845 400. Evitate costi aggiuntivi ai Bancomat Anche se la vostra carta è abilitata, in
            certi paesi – soprattutto in alcuni bancomat poco frequentati negli Stati Uniti e in Giappone – potreste
            incontrare difficoltà nel prelevare contanti. In questo caso potete usare una carta di credito. O meglio,
            una carta Prepaid Travel Cash: in questo modo il prelevamento vi costerà come con la carta Maestro, ovvero
            solo 5 franchi. Con la carta di credito le spese ammonterebbero invece ad almeno 10 franchi. È importante
            sapere che in alcuni paesi i gestori dei Bancomat addebitano commissioni aggiuntive che non dipendono dalla
            Banca Migros. La cosiddetta Access Fee è spesso applicata in Paesi come Stati Uniti, Messico, Australia o
            Canada, e talvolta è così diffusa che non vi sarà possibile evitarla. Potete però evitare inutili
            commissioni di conversione: prelevando in un Bancomat all’estero vi verrà spesso chiesto se la transazione
            deve essere addebitata nella valuta locale o in franchi. Per non pagare costi di conversione aggiuntivi
            scegliete sempre l’opzione in moneta locale. Con la tessera giusta pagate meno Anche quando pagate senza
            contanti, risparmiate sulle spese se avete la carta giusta a portata di mano. Per acquisti inferiori a 90
            franchi potete utilizzare la carta di credito, con la quale vi viene addebitata una commissione variabile
            dell’1,75 percento. Per somme maggiori conviene affidarsi alla carta Maestro, che prevede una commissione
            fissa di 1,50 franchi indipendentemente dall’importo in questione. Se ad esempio il totale dei vostri
            acquisti in un centro commerciale americano ammonta a 300 dollari, con la carta di credito pagate circa 5
            dollari di commissioni, mentre con la carta Maestro solo 1,50 franchi. Ricordate, però, che in alcune
            classiche destinazioni estive, come gli Stati Uniti e il Canada, la maggior parte dei negozi, hotel e
            ristoranti non accetta carte Maestro. Che cosa c’è da sapere sulla destinazione delle mie vacanze? I link
            riportati qui sotto vi offrono consigli sulle più comuni destinazioni estive. La top ten è stata stilata dal
            tour operator Hotelplan, al quale appartengono travel.ch, Migros Ferien, Hotelplan, Tourisme Pour Tous,
            Travelhouse e Globus Reisen. La classifica si basa sui viaggi con il maggior numero di passeggeri prenotati
            fino ad aprile 2017 per la stagione estiva (partenza tra l’inizio di maggio e la fine di ottobre 2017).
            Trovate informazioni utili su altri paesi nell’app Mobile Banking della Banca Migros e sui siti internet di
            Hotelplan e Swiss Bankers. Leggete tutti i consigli su come gestire il denaro per le vacanze nelle 10
            destinazioni estive preferite dagli Svizzeri: Spagna (sia il continente che le isole Baleari e Canarie)
            Grecia Stati Uniti Germania (i due terzi dei turisti hanno scelto l’Europapark) Crociere Italia Canada Cipro
            Portogallo Gran Bretagna
        </body>
    </Document>
    <Document>
        <url>https://blog.migrosbank.ch/it/5-canada-2/</url>
        <id>53F4843A6B31541E2038428A524684AC</id>
        <title>7. Canada - Banca Migros</title>
        <body>Soluzioni di pagamento: Carta di credito per gli acquisti, carta Maestro per i prelevamenti di contanti ai
            Bancomat e possibilmente una carta Prepaid Travel Cash in CHF per acquisti di maggiore entità. Per evitare
            disagi in caso di smarrimento delle tessere, si consiglia di portare con sé una seconda carta di credito o
            una carta Prepaid Travel Cash in CHF. Banconote in CAD per un valore di almeno CHF 200 per le piccole spese
            al momento dell’arrivo nel paese di destinazione. È consigliabile procurarsi banconote di piccolo taglio.
            Cambio di valuta: I CHF si possono cambiare in CAD agli sportelli di banche e agenzie di cambio così come in
            numerosi hotel. È più conveniente prelevare banconote in CAD presso i Bancomat locali. Mance: Solitamente le
            mance non sono incluse nel servizio. In ristoranti e bar o per le corse in taxi è consuetudine lasciare il
            15% di mancia. Il facchino dovrebbe ricevere CAD 1 a bagaglio, il personale addetto alla pulizia delle
            camere CAD 1-2 al giorno. Carte di credito: Le carte di credito più comuni sono accettate quasi ovunque. Per
            noleggiare un’auto è consigliabile utilizzare una carta di credito. Spesso gli autonoleggi accettano le
            carte prepagate per il pagamento ma non per la prenotazione. Carte Maestro: Per motivi di sicurezza la carta
            Maestro della Banca Migros è bloccata al di fuori dell’Europa. Se intendete utilizzare la vostra tessera in
            Canada, potete ampliarne temporaneamente l’area geografica di validità tramite e-banking oppure telefonando
            alla Service Line 0848 845 400. (Le carte di credito e le carte Prepaid Travel Cash sono sempre valide in
            tutto il mondo.) In Canada l’utilizzo delle carte Maestro per i pagamenti è limitato. Si consiglia invece di
            utilizzare la carta di credito. Con la carta Maestro e il codice PIN è possibile prelevare contanti in CAD
            ai Bancomat. Particolarità dei prelevamenti: A queste spese si può aggiungere una commissione supplementare
            (Access Fee) imposta dai gestori dei Bancomat canadesi. Importazione/Esportazione di contanti: Nessuna
            limitazione. Obbligo di dichiarazione a partire da CAD 10 000. Riconversione nella valuta originaria: I CAD
            sono ripresi allo sportello della Banca Migros. Leggete i consigli sugli strumenti di pagamento nelle
            destinazioni più amate dagli Svizzeri per le vacanze estive: Spagna (sia il continente che le isole Baleari
            e Canarie) Grecia Stati Uniti Germania (i due terzi dei turisti hanno scelto l’Europapark) Crociere Italia
            Cipro Portogallo Gran Bretagna   Tornando tuttavia all’articolo “Pagare e prelevare in vacanza: i consigli
            per risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/pagare-con-la-carta-di-credito-e-risparmiare-centinaia-di-franchi/</url>
        <id>1C337C0DDF843BF32BED523FA14E62D4</id>
        <title>Pagare con la carta di credito – e risparmiare centinaia di franchi</title>
        <body>Dal 1° luglio prossimo le prestazioni offerte dalle carte di credito della Banca Migros saranno ampliate e
            alcune commissioni adeguate. La quota annua rimane invariata – nonostante le supplementari coperture
            assicurative per un controvalore di diverse centinaia di franchi. Buone notizie per i titolari di una carta
            di credito della Banca Migros: due nuove prestazioni supplementari gratuite, ossia un’estensione della
            garanzia sugli acquisti e un’assistenza medica durante i viaggi. L’estensione della garanzia per gli
            acquisti pagati con la carta Argento e Oro vale moneta sonante. Chi acquista con la carta Argento in
            Svizzera, in un paese limitrofo o in Lussemburgo un elettrodomestico del valore di almeno 100 franchi
            ottiene automaticamente una proroga della garanzia sul prodotto di 12 mesi. Saranno rimborsati fino a 2000
            franchi l’anno per evento, senza franchigia. Pagando con la carta Oro la garanzia è addirittura di 24 mesi e
            fino a 5000 franchi. È vero che alcuni rivenditori offrono la possibilità di prorogare le garanzie, ma
            spesso a caro prezzo. Per esempio, acquistando un televisore del controvalore di 1000 franchi l’estensione
            della garanzia di due anni costa da 60 a 360 franchi, come rivela un’analisi della SRF. Un altro vantaggio
            della nuova estensione della garanzia con la carta di credito è l’effetto retroattivo. A chi, per esempio,
            ha acquistato il televisore un anno e mezzo fa la garanzia, che normalmente scadrebbe tra sei mesi, viene
            prorogata di altri 12 o 24 mesi. È possibile risparmiare anche con l’assistenza medica durante i viaggi, ora
            assicurata con la carta Oro. Integra l’assicurazione esistente per le spese di annullamento e interruzione
            dei viaggi all’estero, pagati con la carta di credito. In caso di un’emergenza sanitaria la centrale di
            assistenza organizza i necessari soccorsi e assume le spese del viaggio di ritorno, del rimpatrio e del
            trasporto in ospedale fino a 250’000 franchi. Anche le spese di cura non coperte dall’assicurazione malattie
            e infortuni nonché gli anticipi sulle spese sono versati fino allo stesso ammontare. Questa assicurazione
            non copre soltanto i titolari della carta, ma anche il coniuge o il convivente e i figli. Le casse malati o
            gli assicuratori viaggi offrono combinazioni assicurative analoghe per l’assistenza, le spese di
            annullamento e di interruzione dei viaggi, tuttavia un pacchetto equivalente costa facilmente tra 130 e 200
            franchi l’anno. Queste somme possono essere risparmiate pagando il viaggio con la carta di credito, che
            consente di beneficiare della copertura assicurativa integrata. Oltre alle due nuove coperture assicurative,
            gli apprezzati vantaggi della carta Argento e Oro non cambiano. Chi paga con la carta riceve un punto
            Cumulus Migros per ogni 2 franchi spesi. Ma i vantaggi non finiscono qui: se acquistate un prodotto, ad
            esempio un televisore, con la carta Argento o Oro e vi accorgete, entro 14 giorni dal pagamento, che
            l’avreste pagato meno presso un altro rivenditore svizzero, vi viene rimborsata l’intera differenza di
            prezzo. Questa cosiddetta garanzia del miglior prezzo vi versa fino a 2000 franchi l’anno. Sarebbe un vero
            peccato se il televisore appena comprato cadesse per terra e andasse in frantumi. Ma niente paura: se avete
            pagato con la carta Oro, l’assicurazione sugli acquisti vi rimborsa in caso di rapina, furto, distruzione o
            danneggiamento entro 30 giorni dall’acquisto. Versa fino a 1000 franchi per evento o fino a 5000 franchi
            l’anno, senza franchigia. È proprio tutto oro quel che luccica con la vostra carta Oro.
        </body>
    </Document>
    <Document>
        <url>https://blog.migrosbank.ch/it/tag/immobili/</url>
        <id>17B333CA08307A5E8E804F3DD6BBF518</id>
        <title>Immobili Archivio - Banca Migros</title>
        <noindex>noindex,follow</noindex>
        <body>Un risanamento energetico non è soltanto rispettoso dell’ambiente, ma è anche finanziariamente
            interessante. Oltre alla riduzione dei costi dell’energia, ne conseguono effetti positivi per il
            finanziamento e i proprietari ottengono incentivi e agevolazioni fiscali. Tra l’altro, il valore stabile
            dell’edificio migliora. Ecco un esempio, finanziato dalla Banca Migros. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/immobili/pagina/3/</url>
        <id>02180D2C775667E8129603FBB2D84875</id>
        <title>Immobili Archivio - Page 3 of 4 - Banca Migros</title>
        <noindex>noindex,follow</noindex>
        <body>Considerando i tassi ai minimi storici, i prestiti ipotecari a lungo scadenza non sono mai stati così
            popolari. Ma attenzione: un divorzio o un’altra avversità possono costringere a disdire anticipatamente
            l’ipoteca, il che comporta ingenti costi di rescissione. Vale dunque la pena di mettersi finanziariamente al
            sicuro. Continuare a leggere
        </body>
    </Document>
    <Document>
        <url>https://blog.migrosbank.ch/it/gioco-a-premi-ispirazione/</url>
        <id>E317DC73364366D85DE89EE6F2A264BD</id>
        <title>Gioco a premi sull’abitazione - Banca Migros</title>
        <body>Come avete realizzato il vostro sogno di casa? Avete un giardino incantato oppure una facciata e le
            persiane dipinte con colori sgargianti? Mandateci una foto e partecipate al nostro allettante gioco a premi!
            Cerchiamo foto di idee creative di casa. Che sia un trionfo di fiori in giardino, un intimo balcone oppure
            una cuccia per il cane costruita da voi, inviateci una foto dell’angolo più bello della vostra casa o del
            vostro appartamento. Tra quelle ricevute estraiamo un buono Do it Garden del valore di 500 franchi.
            Partecipate qui! Il 25 febbraio vi mostreremo qui altre immagini di creazioni architettoniche originali per
            aiutarvi a trovare l’ispirazione. Per non perdervi le immagini più belle inviate dai nostri lettori, da
            questo link oppure con il modulo a fianco potete abbonarvi alla nostra Newsletter.
        </body>
    </Document>
    <Document>
        <url>https://blog.migrosbank.ch/it/finanziamenti-migliori-alla-banca-migros-ipoteche/</url>
        <id>C1FFA1955082D05D613765D0D908D307</id>
        <title>Finanziamenti migliori alla Banca Migros - Ipoteche</title>
        <body>Con la Banca Migros avete la sicurezza di bassi tassi ipotecari a lungo termine, senza il fastidio di
            doverli negoziare. Leggete qui il nostro esclusivo confronto tra i tassi dei sei maggiori istituti ipotecari
            negli ultimi dieci anni. Alla Banca Migros non funziona come in un bazar. I tassi del vostro mutuo
            ipotecario non dipendono dalla vostra abilità di «tirare sul prezzo». Applichiamo invece prezzi fissi e
            trasparenti. Così, anche senza mercanteggiare, avete la certezza di ottenere una vantaggiosa soluzione di
            finanziamento dalla Banca Migros. Attenzione agli specchietti per le allodole Nelle altre banche il tasso
            deve essere negoziato. I consulenti concedono agevolazioni a loro discrezione. Inoltre le banche lanciano
            allettanti promozioni con tassi bassi per determinate durate delle ipoteche fisse. Una volta acquisito il
            cliente, le condizioni speciali spariscono al successivo rinnovo dell’ipoteca. Se il cliente è fortunato può
            ottenere ancora un certo sconto, ma spesso si trova in una posizione negoziale debole, perché cambiare banca
            è complicato. Solitamente il cliente ha infatti suddiviso il finanziamento in diverse tranche con durate
            scaglionate e non può passare a un’altra banca prima della scadenza dell’ultima tranche. Inoltre, in caso di
            cambiamento di istituto di credito, la banca addebita spese talvolta considerevoli. Confrontare conviene
            Confronto tra un’ipoteca fissa a cinque anni di sei diverse banche: i tassi di riferimento della Banca
            Migros si annoverano tra i più convenienti negli ultimi dieci anni.   È meglio puntare sin dall’inizio su un
            istituto che offre condizioni sempre vantaggiose su tutte le forme e le durate delle ipoteche. Ma sono pochi
            gli offerenti di tassi interessanti a lungo termine. Ancora meno sono quelli che propongono condizioni
            convenienti e una consulenza individuale. Vi rinuncia, ad esempio, chi sceglie un puro offerente di ipoteche
            online. Alla Banca Migros trovate tassi bassi a lungo termine (v. grafico) e un interlocutore con il quale
            non dovete negoziare i prezzi, ma che vi offre la sua competenza per consigliarvi in materia di
            finanziamenti. Anche questi articoli potrebbero interessarvi: Ci occorrono più spazi abitativi Nuove
            direttive per l’ammortamento delle ipoteche Episodio n° 3: Perché una banca non è un bazar
        </body>
    </Document>
    <Document>
        <url>https://blog.migrosbank.ch/it/tag/pensione/</url>
        <id>7B3D55AC4D72401B33BAB1DDB60B26CE</id>
        <title>Pensione Archivio - Banca Migros</title>
        <noindex>noindex,follow</noindex>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/flz/</url>
        <id>68C97F4F63B532D89E34C4CA009383DF</id>
        <title>Florian Steiger, Autore di Banca Migros</title>
        <body>Polizza di versamento, carta e PayPal sono le modalità di pagamento più frequenti in Internet, ma il loro
            utilizzo costa spesso spese extra. Per molti acquisti online si paga dunque un sovrapprezzo. I clienti della
            Banca Migros, invece, hanno a disposizione un’alternativa molto più vantaggiosa con il servizio E-Pay e il
            «bonifico SOFORT». Continuare a leggere
        </body>
    </Document>
    <Document>
        <url>https://blog.migrosbank.ch/it/i-frutti-oscuri-di-internet/</url>
        <id>061902440F6DB0E7B309E08F30DD220F</id>
        <title>I frutti oscuri di Internet - A proposito</title>
        <body>Il fatto che Internet ha parecchio da offrire e che con la digitalizzazione alcuni rami del mercato sono
            stati stravolti dando vita a tante novità è arcinoto. Ma proprio come sul mercato non digitale, anche nel
            web c’è un mercato nero, la cosiddetta darknet, di cui in particolare gli utenti delle carte di credito sono
            vittime predilette. Qui spieghiamo come proteggersi. Ma che cos’è darknet? A differenza del normale
            Internet, darknet non si basa su un server centrale, ma su tanti PC privati, collegati tra loro. I dati
            scambiati dagli utenti sono sempre codificati. L’accesso non avviene tramite un normale browser, ma mediante
            uno speciale software che si allaccia a darknet e procede alla codifica dei dati. Anche la ricerca è
            diversa, non esiste un Google per darknet. Le pagine sono raggiungibili soltanto tramite raccolte di link.
            Questo anonimato alletta gli utenti più disparati: attivisti della rete, combattenti per la libertà, ma
            anche trafficanti di droga, criminali e molto altro … Un’attività criminale in darknet riguarda le carte di
            credito e altri strumenti di pagamento. Un conto Paypal verificato può essere ottenuto, a seconda del
            credito disponibile, già a partire da 2 dollari, una carte di credito funzionante può costare circa 7
            dollari. Per una banconota ben falsificata da 50 euro si parte da un minimo di 8 dollari. Così come nel
            “normale” Internet, anche in darknet esistono, ad esempio, sistemi di valutazione degli offerenti. Gli
            acquirenti possono valutare i venditori. Se i dati della carta di credito sono risultati falsi, l’acquirente
            può attribuire una brutta nota. Gli e-shop di darknet utilizzano anche altri meccanismi noti: invio sicuro,
            supporto, condizioni generali, programmi di fidelizzazione dei clienti, sconti e così via.
        </body>
    </Document>
    <Document>
        <url>https://blog.migrosbank.ch/it/la-dichiarazione-fiscale-non-deve-togliere-il-sorriso/</url>
        <id>548A547BB43B935EDDFCD4D6B76DE15C</id>
        <title>La dichiarazione fiscale non deve togliere il sorriso</title>
        <body>Molti pensano che paghiamo sempre più tasse. Invece è vero il contrario, come dimostra la nostra analisi
            su scala nazionale. L’onere fiscale è diminuito quasi in tutti i cantoni, anche fino al 40 percento. Ma è un
            altro fattore a provocare crescenti fastidi con le imposte. Se leggerete queste poche righe, speriamo che
            compiliate la vostra dichiarazione fiscale con il sorriso sulle labbra. E la maggior parte dei contribuenti
            ne ha il motivo: come dimostra la nostra valutazione, negli ultimi anni pagano molte meno tasse. Questo
            risultato contraddice il diffuso pregiudizio secondo il quale il fisco ci chiede sempre più soldi. Dal
            grafico risulta l’evoluzione dell’onere fiscale dal 2004: a Zugo, Ginevra, nei due cantoni di Basilea e nel
            cantone di Obvaldo è retrocesso addirittura del 20 – 40 percento. Soltanto nei due capoluoghi cantonali
            Berna e Aarau i contribuenti hanno pagato di più rispetto a dieci anni fa. Queste cifre si riferiscono a una
            coppia sposata senza figli con un reddito lordo di 100’000 franchi. È importante notare che nel calcolo è
            considerato l’aumento salariale a compensazione dell’inflazione in questo periodo. Calo notevole dell’onere
            fiscale Evoluzione dell’onere fiscale dal 2004 al 2014 inclusa l’indennità di rincaro sui salari. Imposte
            cantonali, comunali e di culto per una coppia sposata senza figli con un reddito lordo di 100’000 franchi.
            Il grafico mostra anche che normalmente i cantoni con un onere fiscale elevato hanno ridotto molto meno le
            aliquote. Quindi, negli ultimi decenni, le differenze tra i luoghi convenienti e quelli cari sono aumentate
            in misura significativa. Nel nostro esempio la coppia di Zugo paga 3000 franchi, contro i 12’600 di
            Neuchâtel. Esistono notevoli discrepanze cantonali anche per quanto riguarda le soglie di reddito a partire
            dalle quali si devono pagare tasse. A Ginevra il fisco batte cassa se una coppia senza figli guadagna più di
            53’400 franchi, mentre a Bellinzona l’obbligo contributivo comincia già a partire da un reddito molto
            inferiore di 26’500 franchi. Questi contrasti sempre più accentuati tra i cantoni fanno sì che le imposte
            provochino un crescente malumore nonostante il generale calo dell’onere fiscale. E non si tratta soltanto
            dell’accentuarsi delle differenze a livello di tariffe. Sono soprattutto le deduzioni a diventare una
            giungla sempre più intricata, perché ogni cantone stabilisce condizioni e limiti propri. Il totale delle
            deduzioni fiscali si avvicina ai 10 miliardi l’anno – una bella somma in gioco. Per risparmiarvi fastidi e
            dubbi nella compilazione della dichiarazione fiscale, abbiamo preparato su questo blog un utile dossier con
            5 x 10 consigli fiscali. Una piccola consolazione: il fisco ha eliminato almeno il rifiuto spesso arbitrario
            delle deduzioni dei costi per la formazione. D’altra parte le deduzioni delle spese di trasporto dei
            pendolari sono una delle voci che danno adito a molti nuovi interrogativi. «Ci sono solo due cose certe
            nella vita: la morte e le tasse», recita un famoso detto dello statista americano Benjamin Franklin. Mi
            permetto di aggiungere che almeno sulle tasse siamo noi a poter influenzare quanto la questione sia rapida e
            indolore.
        </body>
    </Document>
    <Document>
        <url>https://blog.migrosbank.ch/it/6-cipro/</url>
        <id>3B60445402AC4083D929436DBCB2C03B</id>
        <title>8. Cipro - Banca Migros</title>
        <body>Soluzioni di pagamento: Carta di credito per acquisti di valore inferiore a CHF 90, carta Maestro per il
            pagamento di importi maggiori e i prelevamenti di contanti ai Bancomat. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash in EUR. Banconote in EUR per un valore di almeno CHF 200 per le piccole spese al momento
            dell’arrivo nel paese di destinazione. È consigliabile procurarsi banconote di piccolo taglio. Cambio di
            valuta: I CHF si possono cambiare in EUR agli sportelli di banche e agenzie di cambio così come in numerosi
            hotel. È più conveniente prelevare banconote in EUR presso i Bancomat locali. Mance: È consuetudine lasciare
            il 10% di mancia sul conto. Anche il personale addetto alla pulizia riceve solitamente una mancia, mentre
            per le corse in taxi si arrotonda per eccesso. Carte di credito: Le carte di credito più comuni sono
            accettate quasi ovunque. Per noleggiare un’auto è consigliabile utilizzare una carta di credito. Spesso gli
            autonoleggi accettano le carte prepagate per il pagamento ma non per la prenotazione. Carte Maestro:
            Abilitate per impostazione standard. In numerosi negozi è possibile pagare con la carta Maestro. Controllate
            che espongano il simbolo Maestro. Con la carta Maestro e il codice PIN è possibile prelevare contanti in EUR
            ai Bancomat. Cercate il simbolo Maestro oppure il logo blu di Cirrus. Importazione/Esportazione di contanti:
            EUR e valute estere: importazione libera di contanti e assegni (da EUR 10 000 dichiarazione obbligatoria),
            esportazione libera di contanti e assegni (da EUR 10 000 dichiarazione obbligatoria). Riconversione nella
            valuta originaria: Gli EUR sono ripresi in tutte le succursali della Banca Migros; Gli EUR possono essere
            cambiati anche ai Changeomat della Banca Migros. Leggete i consigli sugli strumenti di pagamento nelle
            destinazioni più amate dagli Svizzeri per le vacanze estive: Spagna (sia il continente che le isole Baleari
            e Canarie) Grecia Stati Uniti Germania (i due terzi dei turisti hanno scelto l’Europapark) Crociere Italia
            Canada Portogallo Gran Bretagna   Tornando tuttavia all’articolo “Pagare e prelevare in vacanza: i consigli
            per risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/</url>
        <id>18F38C920019D313D295723862E6E7CB</id>
        <title>Blog Banca Migros</title>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Continuare a leggere
        </body>
    </Document>
    <Document>
        <url>https://blog.migrosbank.ch/it/solidarieta-e-responsabilita-individuale/</url>
        <id>8F19A75E4B434B44817D6F57130E5D39</id>
        <title>Solidarietà e responsabilità individuale</title>
        <body>Il nostro sistema previdenziale è alle strette e occorrono riforme. Ma con quale pilastro siamo meglio
            equipaggiati di fronte al futuro: l’AVS o la previdenza professionale? Facciamo il punto della situazione.
            Il dibattito sulle pensioni ha una connotazione fortemente politica Gli esponenti della sinistra
            preferiscono l’AVS, i partiti borghesi puntano piuttosto sulla previdenza professionale. Ma la vera qualità
            della nostra previdenza consiste secondo me in un buon equilibrio tra i due pilastri che non dovremmo
            mettere in gioco. Per un reddito sufficiente in età avanzata, AVS e cassa pensioni sono parimenti
            necessarie. Combinate portano a una rendita media di 4350 franchi al mese, non certo una somma
            stratosferica. Come mostra il grafico, la rendita della cassa pensioni, pari in media a 2500 franchi, è
            superiore ai 1850 franchi dell’AVS. D’altro canto il primo pilastro continua ad annoverare molti più
            beneficiari di rendite rispetto al 2° pilastro, ossia circa 1,5 milioni contro 700 000. I motivi sono
            diversi: per i lavoratori indipendenti la previdenza professionale non è obbligatoria. Inoltre il tasso di
            occupazione delle donne è inferiore. La cifra non contempla neppure coloro che optano per il prelevamento
            del capitale invece della riscossione della rendita. Le rendite medie hanno registrato un forte aumento
            nell’AVS e nelle casse pensioni. (Rendita media mensile in franchi) Entrambi i pilastri sotto pressione
            L’AVS deve provvedere a un numero sempre più elevato di pensionati. Le rendite di vecchiaia sono finanziate
            in gran parte dai lavoratori attivi, con il loro contributo dell’8,4 percento dello stipendio. Ma il denaro
            così raccolto non basta, quindi la Confederazione aggiunge oggi 8 miliardi di franchi l’anno. Il Consiglio
            federale propone inoltre, nell’ambito della “Riforma 2020”, di innalzare l’imposta sul valore aggiunto e di
            portare l’età pensionistica delle donne a 65 anni. I tagli non mancheranno neppure nel 2° pilastro. La
            Confederazione intende ridurre il tasso di conversione nella parte obbligatoria dal 6,8 al 6,0 percento. Per
            100 000 franchi di capitale risparmiato la rendita annua sarebbe dunque di 6000 franchi, invece di 6800.
            Queste misure richiedono un grosso sforzo finanziario. Eppure sono importanti: aiutano a garantire
            l’esemplare stabilità del nostro sistema di previdenza. L’importante è saper mantenere l’equilibrio tra
            solidarietà (1° pilastro) e responsabilità individuale (2° pilastro). Lo so bene: a seconda delle situazioni
            personali la rendita di vecchiaia può distanziarsi molto dalle cifre medie indicate nel grafico. Per questo
            motivo ognuno dovrebbe verificare fino a che punto è preparato per la pensione. Nel blog, a questo link, è
            pubblicata una semplice guida per calcolare in modo attendibile la futura rendita AVS.
        </body>
    </Document>
    <Document>
        <url>https://blog.migrosbank.ch/it/come-configurare-il-proprio-e-banking/</url>
        <id>3FD2C9FA20B4B68882E7DC323C70D7F3</id>
        <title>Come configurare il proprio e-banking - Banca Migros</title>
        <body>Chi sbriga le proprie operazioni bancarie online risparmia tempo e denaro. È un’ottima ragione per crearsi
            un accesso all’e-banking. Per sapere come fare, basta leggere la prima parte della nostra rubrica dedicata
            all’e-banking. Volete conoscere in fretta e senza complicazioni il saldo o gli ultimi movimenti del vostro
            conto? Invece di chiamare la hotline per il saldo del conto o il Telesaldo, con l’e-banking ottenete le
            informazioni in modo semplice e rapido. Ma l’accesso all’e-banking vi consente di risparmiare non solo
            tempo, ma anche denaro. Infatti, eseguendo i pagamenti e le operazioni di borsa online vengono applicate
            commissioni vantaggiose. Bastano tre mosse per configurare l’e-banking su un dispositivo di vostra scelta
            con accesso a Internet. Prima di tutto richiedete i dati di accesso con il modulo online oppure alla Service
            Line telefonando allo 0848 845 400. Nell’arco di tre-quattro giorni lavorativi ricevete una prima lettera
            con il numero di contratto. In una seconda lettera, che di norma arriva il giorno successivo, trovate due
            codici di attivazione monouso. Installate l’app e-banking della Banca Migros sul vostro dispositivo.
            Scaricate l’app da bancamigros.ch/programmi, dal Google Play Store o dall’App Store di Apple. Attivate l’app
            e-banking inserendo il numero di contratto e uno dei due codici di attivazione. Attenzione: i codici hanno
            una validità limitata, quindi procedete all’attivazione nei giorni immediatamente successivi alla ricezione
            per posta. Per terminare l’attivazione, definite una password e un nome identificativo del dispositivo (un
            video dimostrativo è disponibile qui.) Se volete utilizzare tutte le funzioni dell’e-banking, dovete
            installare l’app e-banking almeno su due dispositivi. Installando l’e-banking su un solo dispositivo potete
            consultare in qualunque momento i saldi dei conti e le giacenze in deposito così come eseguire operazioni di
            borsa online. Ma per utilizzare appieno l’e-banking, ad esempio per registrare determinati pagamenti,
            occorre installare l’app e-banking su un secondo dispositivo che abbia accesso a Internet, per esempio uno
            smartphone. Per l’attivazione utilizzate il secondo codice, che avete ricevuto per posta. L’installazione
            parallela è dovuta a motivi di sicurezza: la conferma su un secondo dispositivo evita che siano eseguiti
            pagamenti manipolati da terzi. Generalmente le fatture di imprese grandi e conosciute, come la cassa malati,
            le assicurazioni, le società di telecomunicazione, non devono essere confermate, a differenza dei pagamenti
            destinati a privati o a beneficiari all’estero. Prima di autorizzare un pagamento, potete scegliere se
            classificare il beneficiario come sicuro. Così facendo, in futuro i pagamenti destinati a questo
            beneficiario non dovranno più essere confermati. Potete quindi ridurre il numero delle conferme. L’elenco
            dei destinatari può essere richiamato ed elaborato nell’e-banking alla voce «Traffico
            pagamenti»/«Beneficiario pagamento». Ancora domande? In caso di problemi consultate la pagina di supporto o
            la hotline e-banking al numero 0848 845 450. Rubrica e-banking parte 2: L’e-banking ha molto da offrire –
            forse più di quanto crediate Rubrica e-banking parte 3: App mobile banking – l’assistente finanziario
            ovunque vi troviate
        </body>
    </Document>
    <Document>
        <url>https://blog.migrosbank.ch/it/tag/carta-di-credito/</url>
        <id>5E96678C81CC2F62AFAA700F14B8108D</id>
        <title>Carta di credito Archivio - Banca Migros</title>
        <noindex>noindex,follow</noindex>
        <body>Le vacanze estive sono ormai alle porte. Con le carte giuste in valigia viaggiate senza preoccupazioni
            finanziarie. Qui spieghiamo qual è il mix ideale nel vostro portamonete per le vacanze. Continuare a leggere
        </body>
    </Document>
    <Document>
        <url>https://blog.migrosbank.ch/it/arrivano-tempi-migliori-per-gli-inquilini/</url>
        <id>A40D88EEFB0687CEF54665ED98105392</id>
        <title>Arrivano tempi migliori per gli inquilini - Banca Migros</title>
        <body>Molti inquilini sono insoddisfatti. Si lamentano della carenza di appartamenti e dell’aumento degli
            affitti. Ma il futuro promette tempi migliori: su un fronte e sull’altro i segnali sono straordinariamente
            favorevoli. La prima notizia rassicurante riguarda il tasso di riferimento per gli affitti che torna a
            scendere per la prima volta dal settembre del 2013: dal 2,0 percento passa all’1,75 percento, consentendo a
            gran parte degli inquilini di chiedere una riduzione dell’affitto. Il secondo trend positivo è altrettanto
            rilevante per gli inquilini, anche se l’opinione pubblica ne è scarsamente consapevole: I nuovi appartamenti
            da affittare sono più che raddoppiati in pochi anni. Quest’anno per la prima volta il loro numero supera
            quello degli appartamenti di proprietà e delle case unifamiliari. Si stempera così finalmente la pluriennale
            carenza sul fronte dell’offerta, con conseguenze propizie per l’evoluzione degli affitti. Nell’ultimo
            decennio il mercato immobiliare svizzero è profondamente cambiato, come dimostra il grafico. Dal 2007 si è
            registrato un drammatico aumento della domanda. Il numero dei nuovi abitanti è balzato da meno di 50 000 a
            oltre 80 000 l’anno. L’offerta di nuovi appartamenti in affitto è invece rimasta decisamente indietro con
            circa 12 000 unità (un appartamento è abitato in media da 2,3 persone). La carenza di appartamenti si
            attenua: quest’anno la costruzione di appartamenti da affittare supera quella degli appartamenti di
            proprietà e delle case unifamiliari (scala sinistra del grafico). La situazione era molto migliore per
            coloro che volevano acquistare un immobile: hanno infatti beneficiato di una vasta offerta con 30 000 nuovi
            appartamenti di proprietà e case unifamiliari ogni anno. Sempre più inquilini sono dunque andati ad
            aggiungersi alla schiera dei proprietari. Contrariamente a molti timori che il boom sarebbe finito in una
            bolla, negli ultimi mesi il mercato si sta muovendo verso un atterraggio morbido (cfr. “Superato il punto
            critico”). In altre parole, se l’attività edilizia nel segmento della proprietà torna a calare, sul fronte
            degli oggetti in affitto ha avviato una forte ripresa. Nel 2015 si prevede che arrivino sul mercato 24 000
            nuovi appartamenti (v. grafico). Quali sono i motivi di questo riorientamento dell’offerta? I proprietari
            privati si trovano ad affrontare maggiori ostacoli a causa dell’aumento dei prezzi e delle inasprite
            direttive sulla sopportabilità. Opposta è la situazione degli investitori istituzionali (società
            immobiliari, casse pensioni e assicurazioni): i tassi ai minimi storici e la conseguente mancanza di
            possibilità d’investimento comportano un maggiore afflusso di capitali in nuovi progetti di appartamenti in
            affitto. Il fatto che la carenza di appartamenti stia sensibilmente diminuendo lo dimostrano i circa 36 000
            alloggi da affittare attualmente vuoti (non se ne registravano più così tanti dal 2001). Questo frena il
            futuro aumento dei prezzi. Già lo scorso anno gli affitti richiesti sono saliti solo dell’1,7 percento a
            livello nazionale, rispetto a una media del 2,9 percento negli ultimi dieci anni. Nell’anno in corso
            potrebbero aumentare ancora dello 0,5 percento circa. E in alcune regioni, in particolare Zurigo e la
            Svizzera romanda, si ipotizza addirittura un lieve calo.
        </body>
    </Document>
    <Document>
        <url>https://blog.migrosbank.ch/it/consigli-fiscali-2016-parte-3/</url>
        <id>B63895E8C375CA8ECBFA33C60D8BF6EA</id>
        <title>5 x 10 consigli fiscali 2016 - Parte 3</title>
        <body>La terza parte della nostra serie fiscale si occupa di somme importanti: infatti, con un’accorta
            pianificazione è possibile risparmiare tasse per diverse decine di migliaia di franchi con il secondo e il
            terzo pilastro. Inoltre indichiamo quanti sono i conti di previdenza accettati dal fisco. 1. Cessato
            allarme: abolite le restrizioni alla liquidazione dei conti 3a I capitali prelevati dalla cassa pensioni e
            dal pilastro 3a sono tassati separatamente dal reddito. Viene infatti applicata un’aliquota ridotta anche
            se, complessivamente, il conto da pagare al fisco è salato. Succede, soprattutto, se nello stesso anno si
            prelevano capitali del pilastro 3a e anche del secondo pilastro. I coniugi dovrebbero dunque scaglionare nel
            tempo i prelevamenti del capitale della cassa pensioni e del pilastro 3a. In particolare è consigliabile
            aprire diversi conti di previdenza, perché possono essere liquidati in modo flessibile sull’arco di cinque
            anni. Una saggia distribuzione consente infatti di risparmiare decine di migliaia di franchi di tasse in
            molti casi. Alcuni cantoni hanno tuttavia cercato di limitare il numero dei conti 3a ammessi. Per esempio,
            l’amministrazione delle contribuzioni di Soletta voleva accettare soltanto tre liquidazioni scaglionate, ma
            lo scorso anno il tribunale fiscale del cantone ha dichiarato inammissibile questa limitazione con una
            sentenza passata in giudicato. La decisione giudiziaria ha prodotto i suoi effetti: abbiamo consultato gli
            uffici delle contribuzioni di tutti i cantoni e, senza eccezioni, abbiamo ottenuto la conferma che sono
            nuovamente accettati fino a cinque conti diversi. 2. Prelevamento dei capitali di libero passaggio dopo i 65
            anni – nuova regolamentazione nella suddivisione I capitali accumulati su un conto di libero passaggio
            possono essere prelevati fino a cinque anni prima o dopo l’età ordinaria AVS. Per motivi fiscali è spesso
            consigliabile rimandare il prelevamento, perché i proventi da interessi e dividendi sui capitali di libero
            passaggio non devono essere tassati come reddito. E il capitale non sottostà all’imposta sulla sostanza. A
            differenza del pilastro 3a, il conto di libero passaggio può essere mantenuto al di là dell’età pensionabile
            indipendentemente da un’attività lucrativa. In caso di un prelevamento parziale (splitting) del capitale di
            libero passaggio, l’Amministrazione federale delle contribuzioni ha stabilito una prassi restrittiva nella
            sua circolare del mese di settembre 2014. Vi è sancito che un prelevamento di capitali in tranche è
            «fiscalmente irrilevante». Con un prelevamento scaglionato del capitale è presumibile che in futuro l’onere
            fiscale sia calcolato sull’intero capitale, quindi a un’aliquota d’imposta più elevata. Tuttavia, la prassi
            in materia nei vari cantoni non è ancora omogenea. Vale dunque la pena di consultare prima l’ufficio
            cantonale delle contribuzioni. Rimane invece ammessa una riscossione parziale del capitale nell’ambito del
            prelevamento anticipato per la promozione della proprietà abitativa e in caso di partenza definitiva dalla
            Svizzera. 3. In uno scenario di tassi bassi i vantaggi fiscali sono ancora più interessanti Il risparmio
            fiscale nel pilastro 3a non è toccato dai tassi bassi. Il grafico mostra l’evoluzione del patrimonio in caso
            di versamento annuo di 3000 franchi per vent’anni. Il rendimento a rischio zero dovuto semplicemente alle
            imposte risparmiate è pur sempre pari al 2,2 percento annuo. Gli interessi maturati sul conto di previdenza
            – il tasso della Banca Migros è attualmente pari allo 0,6 percento – non è neppure compreso in questo
            calcolo. Nel 2016 il massimale concesso per i lavoratori affiliati a una cassa pensioni è di 6768 franchi.
            Se entrambi i partner lavorano, possono versare il doppio. Un rendimento a rischio zero del 2,2 percento
            l’anno Chi versa 3000 franchi ogni anno nel pilastro 3a a partire dall’età di 45 anni aumenta il proprio
            patrimonio di 60’000 – 76’000 franchi l’anno fino al pensionamento grazie ai risparmi fiscali. A queste
            somme si aggiungono gli interessi maturati, che nel nostro calcolo non sono stati considerati. L’esempio si
            riferisce a un single che abita a Basilea con un reddito netto di 80’000 franchi. Spesso il capitale è
            investito a lungo termine nel pilastro 3a. Invece di un conto di previdenza potrebbe essere dunque
            interessante un fondo previdenziale. La Banca Migros offre quattro diversi fondi previdenziali con una quota
            azionaria fino al 45 percento. Con l’esempio del Mi-Fonds (CH) 40 V il grafico illustra come la crescita del
            patrimonio ha prodotto un rendimento annuo del 3,7 percento considerando il risparmio fiscale (maggiori
            informazioni sono contenute nell’articolo «Tuttora realistico un rendimento del 3 percento»). Un utile di
            25’900 franchi in dieci anni Il grafico raffigura l’evoluzione del patrimonio nel terzo pilastro nel caso
            che siano stati investiti 6000 franchi l’anno nel Mi-Fonds (CH) 40 V dal 2006. 4. Lo sgravio fiscale può
            anche quintuplicarsi, a seconda del domicilio Nel pilastro 3a appare con particolare evidenza fino a che
            punto le aliquote fiscali possano variare a seconda del domicilio. Nella tabella seguente sono elencati gli
            sgravi fiscali per tutti i capoluoghi di cantone. Per i single il pilastro 3a è più vantaggioso a Ginevra,
            Neuchâtel e San Gallo. Per le famiglie con figli le agevolazioni possono diminuire parecchio a seconda dei
            cantoni. È il caso, per esempio, di Bellinzona o Coira. D’altro canto le famiglie di Neuchâtel o Basilea
            beneficiano praticamente della stessa deduzione fiscale prevista per i single. A questo link trovate una
            pratica applicazione online per calcolare l’effetto fiscale del vostro pilastro 3a. Riduzione fiscale
            Riduzione fiscale con un reddito netto di 70’000 franchi e un versamento di 6739 franchi nel pilastro 3a. 5.
            Una generosa cassa pensioni è fiscalmente vantaggiosa I lavoratori dipendenti ottengono la maggiore
            agevolazione fiscale ancora prima di cominciare a compilare la dichiarazione delle imposte. Ecco perché
            molti non si accorgono neppure di tale vantaggio, sebbene costi al fisco circa 4 miliardi di franchi l’anno.
            Stiamo parlando dei versamenti regolari nella cassa pensioni. Infatti, l’importo è già dedotto nello
            stipendio netto riportato nella dichiarazione dei redditi. Nella maggior parte dei casi il datore di lavoro
            e il lavoratore finanziano i contributi per metà ciascuno. Tuttavia esistono aziende generose che versano
            una quota superiore al minimo legale, come mostra l’articolo «Stesso stipendio, ma il 50 percento di rendita
            in più». Anche questo contributo aggiuntivo è esente da imposte. Dal punto di vista fiscale i datori di
            lavoro che versano contributi elevati nella cassa pensioni sono dunque particolarmente interessanti. Sul
            certificato della cassa pensioni vale la pena di verificare a quanto ammontano le prestazioni nel secondo
            pilastro. Evoluzione del capitale previdenziale: un bonus di 150 000 franchi A seconda della cassa pensioni,
            il capitale di vecchiaia aumenta a 300’000 o 450’000 franchi, secondo se il datore di lavoro versa il
            contributo minimo o il doppio. Il calcolo si basa su uno stipendio medio attuale di 6250 franchi. I dati
            considerano anche l’evoluzione effettiva degli stipendi negli ultimi 40 anni e del tasso minimo LPP dal
            1985. 6. Interrompere la progressione fiscale Oltre ai versamenti regolari effettuati nella cassa pensioni,
            anche i riscatti straordinari possono essere dedotti dall’imposta sul reddito. Molti lavoratori potrebbero
            sfruttare un notevole potenziale in questo ambito. Vale dunque la pena di consultare la somma massima
            riscattabile nel certificato annuo della previdenza emesso dalla cassa pensioni. Se possibile, i riscatti
            dovrebbero essere scaglionati per interrompere la progressione fiscale. Per esempio, in caso di un riscatto
            ammesso di 50’000 franchi nel secondo pilastro, il risparmio fiscale è maggiore se, invece di un versamento
            unico, sono pagati 10’000 franchi l’anno per cinque anni. Importante: dopo un riscatto non è possibile
            prelevare capitale per tre anni dalla cassa pensioni, secondo quanto deciso dal Tribunale federale nel 2010.
            7. Il terzo pilastro ha precedenza È meglio che effettui i miei versamenti nel secondo o nel terzo pilastro?
            Molti contribuenti fanno fatica a decidere se investire i risparmi in eccesso nella cassa pensioni o nel
            pilastro 3a. Ma proprio per i più giovani la scelta è chiara: il terzo pilastro ha la priorità, per il
            semplice motivo che l’agevolazione fiscale vale solo per un anno. In altri termini, chi non effettua il
            versamento in tempo non può più recuperare. È diverso il caso del secondo pilastro, per il quale il momento
            del riscatto può essere scelto liberamente. Per la maggior parte delle persone è dunque più vantaggioso
            cominciare con i versamenti suppletivi nella cassa pensioni solo tra i 50 e i 55 anni. Da un lato in questa
            fase della vita il reddito raggiunge spesso il livello più alto, pertanto anche la progressione fiscale è
            più elevata. Inoltre le altre deduzioni fiscali diminuiscono solitamente, perché i figli entrano nell’età
            adulta. 8. Un pensionamento flessibile conviene Sempre più persone continuano a lavorare anche dopo aver
            raggiunto l’età della pensione. Il fisco li premia con incentivi sotto un duplice punto di vista: prima di
            tutto il prelevamento della rendita AVS può essere posticipato fino a un massimo di cinque anni,
            contrastando la progressione fiscale. Inoltre la rendita AVS sale così fino al 31,5 percento. Tuttavia
            questo rinvio è interessante soltanto con un’aspettativa di vita elevata. In secondo luogo è possibile
            (anche con un grado di occupazione ridotto) effettuare versamenti nel pilastro 3a fino a cinque anni dopo il
            pensionamento, il che riduce l’imposta sul reddito. 9. Capitale o rendita? Spesso la soluzione vincente è
            combinarle Dal punto di vista puramente fiscale non c’è ombra di dubbio: chi si fa liquidare il capitale
            della cassa pensioni sotto forma di prelevamento unico è avvantaggiato. Di solito la relativa aliquota
            fiscale si colloca al di sotto del 10 percento, pur con notevoli differenze tra i cantoni. Chi invece opta
            per la rendita deve tassarla interamente come reddito. Nonostante ciò, la maggior parte dei pensionati
            sceglie la rendita, il cui vantaggio è di consentire un reddito fisso anche con un’aspettativa di vita molto
            elevata. Con un prelevamento parziale del capitale è possibile sfruttare i vantaggi delle due varianti.
            Occorre tuttavia osservare che la Confederazione intende limitare il prelevamento del capitale al momento
            della pensione. Quindi, chi progetta un riscatto della cassa pensioni con agevolazioni fiscali per poi
            prelevare questo capitale a 65 anni potrebbe andare incontro a restrizioni. I dettagli sono spiegati
            nell’articolo «Più difficile il prelievo di capitale». 10. Verificare le conseguenze fiscali di una rendita
            vitalizia Con un’assicurazione di rendita vitalizia il pensionato si assicura un’entrata regolare per tutta
            la vita con il suo capitale privato, che è dunque versato a una compagnia di assicurazioni, la quale lo
            trasforma in una rendita. La rendita vitalizia serve di conseguenza a garantire il rischio di longevità. Sul
            premio unico iniziale è tuttavia dovuta una tassa di bollo del 2,5 percento. I versamenti regolari sotto
            forma di rendita sono a loro volta tassati per il 40 percento come reddito. Infine si applicano altre tasse
            se, per esempio, il cliente vuole liquidare la rendita vitalizia a causa di un’imprevista esigenza
            finanziaria. Un altro svantaggio è la durata fissa della rendita vitalizia. A differenza di un conto di
            previdenza, una liquidazione flessibile potrebbe non essere possibile a seconda della situazione fiscale.
            Se, per esempio, il versamento avviene contemporaneamente alla riscossione del capitale della cassa
            pensioni, l’onere fiscale può aumentare notevolmente. Per non mancare neppure i prossimi numeri della serie
            di consigli fiscali potete abbonarvi alla nostra Newsletter da questo link
        </body>
    </Document>
    <Document>
        <url>
            https://blog.migrosbank.ch/it/piu-difficile-il-prelievo-di-capitale-colpite-le-persone-socialmente-piu-deboli/
        </url>
        <id>4B77ACA87AF3EA53469A28C9B0FDA4C8</id>
        <title>Più difficile il prelievo di capitale</title>
        <body>Il Consiglio federale vuole limitare le possibilità di prelievo del capitale al momento del pensionamento
            per la parte obbligatoria della previdenza fino a uno stipendio di 84’600 franchi. La riforma prevista
            comporta una pesante discriminazione soprattutto per i pensionati con un’aspettativa di vita piuttosto
            ridotta. La scelta tra «capitale» o «rendita» è una delle più importanti nella vita. Per la maggior parte
            delle persone la rendita del secondo pilastro è di certo l’opzione migliore, considerando l’elevata
            aspettativa di vita: un neopensionato ha una probabilità del 50 percento di raggiungere gli 87 anni. Per le
            donne si arriva addirittura a 90 anni. E chi ha buone chance di raggiungere un’età elevata è avvantaggiato
            dalla soluzione con la rendita, come conferma il nostro calcolo illustrato nel grafico: con un capitale di
            500’000 franchi la rendita per un 95enne comporta già un guadagno di 300’000 franchi. Sono in gioco
            centinaia di migliaia di franchi È l’aspettativa di vita a decidere se la soluzione migliore sia il prelievo
            di capitale o la rendita. In questo calcolo la rendita è più vantaggiosa a partire da un’aspettativa di vita
            di 83 anni. Esempio di calcolo per un single con un patrimonio di 500’000 franchi nella cassa pensioni.
            Ipotesi: aliquota di conversione 6,8%, aliquota fiscale marginale 20%, rendimento del capitale 1,5%, imposta
            sul capitale versato 8%. Nel caso di una ridotta aspettativa di vita vale l’esatto contrario: partendo dallo
            stesso calcolo, un decesso all’età di settant’anni implica un guadagno di 300’000 franchi se il pensionato
            sceglie di prelevare il capitale, mentre la rendita significa la perdita di questo denaro per gli eredi. Una
            vedova o un vedovo percepisce comunque una rendita per superstiti, che di norma arriva al 60 percento della
            rendita di vecchiaia. È dunque evidente che la limitazione prevista dalla Confederazione per il prelievo del
            capitale penalizza prima di tutto coloro che non vivono a lungo dopo il pensionamento. E spesso sono proprio
            le persone con un reddito modesto. Secondo una stima della Confederazione, le persone con il più basso grado
            di scolarizzazione muoiono in media sette anni prima di quelle con un livello elevato di formazione. A ciò
            si aggiunge che il previsto divieto di prelievo riguarderebbe solo la parte cosiddetta obbligatoria fino a
            uno stipendio annuo di 84’600 franchi. Chi guadagna di più può comunque farsi liquidare una parte del
            patrimonio. Il prelievo del capitale continuerà a essere ammesso anche per l’acquisto di una proprietà
            abitativa. Ma, anche qui, è svantaggiato chi dispone di poche risorse finanziarie. La limitazione al
            prelievo del capitale non è ancora definitiva. Nella consultazione la Confederazione sottopone anche una
            variante edulcorata (v. il seguente approfondimento). Occorre riflettere su una questione sostanziale: fino
            a che punto lo Stato può ingerirsi nei diritti di proprietà? Non dimentichiamo che il capitale accumulato
            nel secondo pilastro appartiene agli assicurati. La possibilità di scelta dovrebbe dunque essere limitata
            solo di fronte a motivi molto gravi.
        </body>
    </Document>
    <Document>
        <url>https://blog.migrosbank.ch/it/tag/tassi-negativi/</url>
        <id>33FE5116C1CDAAA8CA395FF63CA51C76</id>
        <title>Tassi negativi Archivio - Banca Migros</title>
        <noindex>noindex,follow</noindex>
        <body>Le banche centrali hanno un problema: i loro tassi negativi funzionano soltanto se la gente non si rifugia
            nella liquidità. Per questo si sta già discutendo la possibilità di introdurre un divieto. Un’alternativa
            meno radicale è l’idea della cosiddetta «moneta di ghiaccio»: in altri termini il valore del denaro viene
            progressivamente eroso. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/albert-steck/</url>
        <id>DEBE6F363C386811D550837C6CF78FF9</id>
        <title>Albert Steck, Autore di Banca Migros</title>
        <body>Con il suo ultimo articolo nel blog della Banca Migros Albert Steck esorta a un cambiamento di paradigma a
            favore di un’economia con più cuore e più moderazione, in piena sintonia con lo spirito di Gottlieb
            Duttweiler. Continuare a leggere
        </body>
    </Document>
    <Document>
        <url>https://blog.migrosbank.ch/it/2016-lanno-delle-catastrofi-mancate/</url>
        <id>B5CCAF8A3035433E1E9894B0E1A35A22</id>
        <title>2016 – l’anno delle catastrofi mancate - Banca Migros</title>
        <body>«I cani abbaiano, la carovana passa.» Questo proverbio rispecchia appieno ciò che è successo nel 2016.
            Spesso i mercati sono stati presi dal panico, ma è risultato sempre un falso allarme. Questo nervosismo non
            giunge a caso. L’anno è cominciato subito con un gran tonfo delle borse: le quotazioni si sono sgretolate in
            tutto il mondo e ben presto si è cominciato a parlare dell’«inizio anno peggiore di tutti i tempi». Si sono
            subito fatti avanti gli analisti esortando gli investitori a essere particolarmente cauti. Ma questo
            consiglio è del tutto inutile: una maggiore cautela sarebbe stata opportuna prima dello scivolone delle
            borse, quando nessuno sentiva parlare di allerta. Altrettanto banale e insulsa è l’affermazione, spesso
            pronunciata dopo uno scivolone delle borse, che i rischi sarebbero aumentati. Infatti questi pericoli
            esistevano già prima, solo che il mercato li aveva ignorati, dunque il rischio di una sorpresa negativa
            prima del crollo delle borse non era inferiore, bensì maggiore. Ma se i prezzi dei titoli sono già bassi,
            diminuisce anche il potenziale di ulteriori perdite, quindi si riduce l’altezza di caduta per gli
            investitori. Nel contempo le quotazioni più convenienti comportano valutazioni interessanti delle azioni.
            Chi non si è fatto disorientare dal catastrofismo (in merito al quale abbiamo espresso consigli nel nostro
            blog, v. «Panico ingiustificato») non ha niente di cui pentirsi: da metà febbraio a inizio giugno la borsa
            svizzera ha guadagnato un considerevole 15 percento. Fino al 23 giugno. E con la Brexit è cominciato tutto
            daccapo. Le borse sono tornate a essere dominate dal panico e abili specialisti hanno calcolato con la
            massima precisione quanto ci costerà la decisione del popolo britannico in termini di crescita. Nel
            frattempo le profezie più fosche hanno avuto vita breve anche questa volta: in Svizzera il prodotto interno
            lordo (Pil) ha conseguito un rassicurante progresso dello 0,6 percento nel secondo trimestre. Nel raffronto
            su base annua il Pil è cresciuto del 2,0 percento in termini reali. Di conseguenza i profeti, uno dopo
            l’altro, hanno rivisto al rialzo le previsioni in precedenza corrette al ribasso. La borsa si è dimostrata
            altrettanto volubile: dopo due settimane lo shock del dopo Brexit era già dimenticato. Numerosi indici sono
            addirittura saliti a un nuovo massimo storico, ad esempio negli Stati Uniti e per le società a media
            capitalizzazione in Svizzera. Il 2016 ci rimarrà dunque impresso come l’anno delle catastrofi mancate.
            Potremmo liquidare tutto ciò come le fantasie di qualche operatore di borsa iperattivo, secondo il proverbio
            «i cani abbaiano, la carovana passa». Ma questa interpretazione non è adeguata. Perché? L’andamento dei
            mercati finanziari è sempre più dominato dalle banche centrali. Con i loro rubinetti ben aperti dicono ai
            mercati: «Non preoccupatevi, abbiamo la situazione sotto controllo». Con troppa bramosia le borse si fidano
            di questa rassicurazione e vanno in modalità «Risk-on» (in altri termini: gli investimenti rischiosi sono
            acquistati senza esitazione). D’altro canto sono le stesse banche centrali a evocare sempre nuove minacce,
            spiegando che non possono (ancora) stringere i freni. Effettivamente la Banca centrale europea e la Bank of
            Japan hanno aumentato la loro potenza di fuoco quest’anno. È emblematica la più lunga serie storica di
            tassi, risalente al 1517: quella dei titoli di stato olandesi. Per la prima volta da 499 anni è ora scesa
            sotto lo zero (v. grafico). Da 499 anni mai un tasso negativo Rendimento dei titoli di stato olandesi a
            dieci anni dal 1517. (Fonte: BofA Merrill Lynch) Ma quanto più le banche centrali aumentano la potenza di
            fuoco, tanto più intensamente i mercati si chiedono se l’arsenale della politica monetaria non si esaurirà
            presto, cosa che le autorità monetarie negano veementemente. A più riprese emergono dunque sulle borse
            supposizioni che la rete di sicurezza della politica monetaria potrebbe rompersi. In queste fasi i mercati
            si impostano improvvisamente su «Risk-off» (ossia gli investimenti rischiosi sono venduti) e si diffonde
            un’esagerata frenesia, come abbiamo visto spesso nel 2016. Le banche centrali avrebbero gli strumenti per
            fermare questa fatale supremazia sui mercati. Prima di tutto dovrebbero ammettere pubblicamente i limiti del
            loro potere e, nel contempo, rinnegare misure ancora più aggressive, come il cosiddetto «denaro
            dall’elicottero» (ossia il finanziamento della spesa pubblica direttamente tramite la stampa di moneta).
            D’altro canto sarebbe opportuno limitare il catastrofismo. Così le banche centrali dimostrerebbero di
            credere nella capacità rigenerativa dell’economia. Indubbiamente la crisi finanziaria del 2008 è stata un
            grande disastro. Ma otto anni dopo non vogliamo doverci continuamente armare contro nuove catastrofi, poi
            puntualmente revocate.
        </body>
    </Document>
    <Document>
        <url>https://blog.migrosbank.ch/it/quando-la-casa-diventa-troppo-grande/</url>
        <id>EC1EFBBFE5CF356CDA8194389DBFBBE1</id>
        <title>Quando la casa diventa troppo grande - Banca Migros</title>
        <body>Negli anni della pensione molti proprietari di un’abitazione covano l’idea di vendere la propria casa
            unifamiliare a favore di un appartamento più piccolo e più consono all’età. Per evitare brutte sorprese è
            meglio chiedere consiglio a un esperto su come realizzare quest’idea. Con il passare degli anni la casa è
            diventata troppo grande, i figli sono andati via da anni, le loro camere sono rimaste vuote. Inoltre i
            lavori in casa e in giardino richiedo – no sempre più tempo e forza. Invece c’è chi preferisce trascorrere
            gli anni della pensione viaggiando o partecipando a eventi culturali. Succede a tanti pensionati:
            venderebbero volentieri la loro casa unifamiliare in cam-bio di un appartamento adatto all’età. Ma spesso
            esitano per considerazioni di carat-tere finanziario. L’acquisto del nuovo appartamento non è facile da
            finanziare senza avere prima venduto l’immobile di proprietà. Dal momento che queste due operazioni
            avvengono di norma in momenti diversi, possono sorgere notevoli problemi. Inoltre l’immobile esistente è
            spesso gravato da ipoteche fisse o Libor, che il venditore non può rescindere senza pagare le relative
            spese. Come programmare acquisto e vendita Prendiamo l’esempio dei coniugi Bernasconi (nome fittizio). Sono
            in pensione da poco e possiedono una casa unifamiliare, che ha un valore commerciale di 800’000 franchi e di
            cui hanno ammortizzato l’ipoteca a tasso fisso fino a 400’000 franchi. La cura del grande terreno
            circostante pesa sempre di più ai signori Bernasconi, così come l’idea di dovere, presto o tardi,
            intraprendere importanti lavori di ristrutturazione nella casa che ormai dimostra i suoi anni. Per questo
            vogliono vendere l’immobile e pensano di acquistare un appartamento più piccolo al prezzo di 600’00 franchi,
            un’ottima occasione, che vogliono cogliere al più presto. D’altra parte l’interessato all’acquisto della
            casa unifamiliare temporeggia, perché vuole aspettare qualche mese prima di prendere possesso dell’immobile.
            I signori Bernasconi stanno pensando di acquistare l’appartamento a titolo preventivo e di realizzare la
            vendita della loro casa solo successivamente. Ma il consulente della Banca Migros richiama la loro
            attenzione sul fatto che nei progetti immobiliari la sopportabilità finanziaria in termini di patrimonio e
            reddito deve essere garantita. Dopo il pensionamento il margine di manovra finanziario è generalmente
            limitato, perché la pensione è inferiore allo stipendio. È così anche per i signori Bernasconi, quindi non
            possono permettersi entrambe le proprietà contemporaneamente. Possono acquistare il nuovo appartamento solo
            dopo aver venduto la casa unifamiliare. Come alternativa il consulente della Banca Migros consiglia di
            programmare l’acquisto dell’appartamento in modo che in quel momento esistano già il contratto firmato per
            l’acquisto della casa unifamiliare e la promessa di pagamento di una banca. Il trapasso della proprietà
            della casa unifamiliare, che un notaio deve legalizzare, può avvenire successivamente. Trasferimento di
            ipoteche Rimane il problema di rescindere il mutuo ipotecario a tasso fisso che grava sulla vecchia casa
            unifamiliare. Se i coniugi Bernasconi non vogliono assumersi perso-nalmente i costi della rescissione
            anticipata di questo finanziamento, esistono due possibilità: convenire con l’acquirente che, insieme con
            l’immobile, riprenda anche il prestito ipotecario. In tal caso, tuttavia, viene di norma richiesto uno
            sconto sul prezzo d’acquisto per i potenziali costi di rescissione anticipata, anche se l’ipoteca in essere
            è mantenuta in alternativa, i coniugi Bernasconi trasferiscono il prestito ipotecario sul nuovo immobile.
            Finanziamento transitorio variabile per il trasferimento di ipoteche I coniugi Bernasconi optano per la
            seconda variante. Il loro consulente della Banca Migros consiglia di procedere nel seguente modo (v.
            schema): in una prima fase i signori Bernasconi stipulano un contratto con il nuovo proprietario per la
            vendita della loro casa unifamiliare e la banca finanziatrice del nuovo proprietario ha rilasciato una
            promessa di pagamento; a questo punto i signori Bernasconi acquistano il nuovo appartamento al prezzo di
            600’000 franchi. Il necessario 20 percento di capitale proprio, ossia 120’000 franchi, viene concesso dalla
            Banca Migros, aumentando l’anticipo esistente sulla casa unifamiliare sotto forma di ipoteca variabile.
            Ottengono i rimanenti 480’000 franchi, sempre come ipoteca variabile, sul nuovo apparta-mento; infine i
            signori Bernasconi perfezionano la vendita della casa unifamiliare dal notaio. Con gli 800’000 franchi
            ricavati dalla vendita rimborsano le due ipote-che variabili di 120’000 e 480’000 franchi e l’ipoteca fissa
            esistente sulla casa unifamiliare viene trasferita sull’appartamento.
        </body>
    </Document>
    <Document>
        <url>https://blog.migrosbank.ch/it/lavventurosa-storia-del-marengo/</url>
        <id>11F63A9CCE080B72B55E491EF1518D63</id>
        <title>L’avventurosa storia del marengo - Banca Migros</title>
        <body>Anche lo scorso Natale migliaia di oggetti hanno cambiato proprietario. Un regalo piuttosto comune in
            Svizzera è il marengo. Queste monete d’oro hanno un glorioso passato, ma chi le riceve spesso non sa quanto
            valgano davvero. In occasione del Natale o di altre feste, bambini o ragazzi ricevono spesso da nonni,
            padrini e madrine, oltre a vari altri pensierini, anche un marengo. Soprattutto le nuove generazioni non
            conoscono appieno la storia di questa moneta e il suo vero valore. Storia del marengo Nel 1895 il Consiglio
            federale decise di ridisegnare le monete da 20 franchi. Ne fu incaricato Fritz Ulysse Landry, artista
            proveniente dal cantone di Neuchâtel, il quale dovette poi rielaborare più volte la sua proposta. La sua
            rappresentazione di Madre Helvetia suscitò a lungo discussioni, perché la figura fu inizialmente definita
            troppo giovane, individuale e sognatrice. Nel 1897 si giunse alla versione definitiva e si coniò il primo di
            quei marenghi da 20 franchi che avrebbero poi conosciuto ampia fama. Fino all’ultimo anno di conio, il 1949,
            furono prodotti complessivamente 58,6 milioni di esemplari di questa moneta. Durante tale periodo furono
            inoltre realizzati 2,6 milioni di marenghi da 10 franchi (dal 1911 al 1922) e 5000 marenghi da 100 franchi
            (nel 1925). Interessante è anche la derivazione del nome «marengo». Dopo la vittoria di Napoleone Bonaparte
            contro gli austriaci (1800) a Marengo, a Torino furono coniate monete d’oro commemorative da 20 franchi. Su
            una faccia presentavano un busto di Minerva e la scritta circolare «L’Italie délivrée à Marengo», sull’altra
            il motto «Liberté – Égalité – Eridania». Successivamente il nome «marengo» fu utilizzato per analogia per
            indicare tutte le monete d’oro da 20 franchi coniate nell’Unione monetaria latina, allora comprendente
            Francia, Belgio, Italia e appunto Svizzera. Perché il marengo scomparve dalla circolazione Nel 1936, in
            seguito alla crisi economica mondiale, la Francia, come molti altri Stati, svalutò la propria moneta. Questa
            decisione mise in difficoltà l’economia svizzera e il Consiglio federale dovette dunque svalutare a sua
            volta il franco del 30%. L’obiettivo era di ricostituire l’equilibrio finanziario all’interno del Paese e
            adattare la valuta elvetica alla situazione internazionale. A questo scopo fu ridefinita la parità del
            franco svizzero: se prima corrispondeva a 290 milligrammi di oro fino, ora poteva invece oscillare dai 190
            ai 215 milligrammi. La Banca nazionale svizzera fu inoltre sollevata dall’obbligo di coprire le banconote
            emesse con una corrispondente quantità d’oro. Di conseguenza i marenghi, anche se non furono messi fuori
            corso, persero di fatto la propria funzione come mezzo di pagamento. A causa della svalutazione della moneta
            svizzera, il valore in oro aumentò infatti a 28 franchi e superò dunque il valore nominale di 20 franchi. Da
            allora i marenghi furono per lo più custoditi in casa e scomparvero completamente dalla circolazione.
            Valutazione attuale È noto che a caval donato non si guarda in bocca. Se però il regalo è un marengo, la
            valutazione è un tema più che interessante per chi lo riceve. Attualmente il valore orientativo di una
            moneta d’oro da 20 franchi è di circa 250 franchi. La valutazione non dipende soltanto dal prezzo dell’oro.
            Altri fattori importanti per la determinazione del valore sono la tiratura e lo stato di conservazione. A
            causa della bassa tiratura, i pezzi coniati negli anni 1904-1907, 1926 e 1935 presentano un valore
            collezionistico. Nella seguente tabella sono riportati i dati sulla tiratura. Conio dei marenghi Anno 10 FR.
            20 Fr. 100 Fr. 1897 400 029 1898 400 000 1899 300 000 1900 400 000 1901 500 000 1902 600 000 1903 200 000
            1904 100 000 1905 100 000 1906 100 000 1907 150 000 1908 355 000 1909 400 000 1910 375 000 1910/1911 56 E
            1911 100 000 350 000 1912 200 000 450 000 1913 600 000 700 000 1914 200 000 700 000 1915 400 000 750 000
            1916 130 000 300 000 1922 1 020 000 2 783 678 1925 400 000 5 000 1926 50 000 1927 5 015 000 1930 3 371 764
            1935 175 000 L 1935 20 008 813 1947 9 200 000 1949 10 000 000 Totale 2 650 056 58 634 296 5 000 E =
            Essais/prove 1) Inclusi 29 pezzi di colore più chiaro in oro di Gondo 2) Anno &quot;L 1935&quot; (L =
            lingotti): anni di conio: 1945: 3 500 000 pz., 1946: 7 108 813 pz., 1947: 9 400 000 pz. Totale, prove
            incluse Fonte: Confederazione Svizzera Poiché la valutazione del marengo non è univoca, vi consigliamo di
            consultare diverse fonti prima della vendita. Per la determinazione del valore è bene attenersi al seguente
            procedimento. 1. Determinate lo stato di conservazione. Per una prima stima orientativa, qui trovate la
            scala di conservazione e la classificazione della qualità delle monete. 2. Utilizzando la rivista
            «Numis-Post» (disponibile solo in tedesco) è possibile valutare le monete svizzere a partire dal 1850.
            Un’ulteriore piattaforma utile per determinare il prezzo di mercato è disponibile qui. 3. Contattate un
            commerciante di numismatica o una banca per l’acquisto/stima. Per la maggior parte delle banche la
            valutazione dipende solo dal valore dell’oro. Il marengo ha una storia avventurosa alle spalle e senza
            dubbio occupa un posto d’onore nella storia numismatica elvetica. Siamo certi che anche in futuro la più
            famosa moneta svizzera continuerà a regalare un sorriso ai fortunati che la riceveranno in dono.
        </body>
    </Document>
    <Document>
        <url>https://blog.migrosbank.ch/it/investire-con-la-saggezza-della-folla/</url>
        <id>936B056774DB407CDBBA9CFDCA76A083</id>
        <title>Investire con la saggezza della folla - Banca Migros</title>
        <body>I non addetti ai lavori sono in grado di battere i professionisti degli investimenti con decisioni prese
            collettivamente. Su questo fenomeno della cosiddetta «saggezza della folla» puntano diversi strumenti
            d’investimento, seppure con risultati diversi. Il fenomeno può essere regolarmente osservato nel quiz
            televisivo «Chi vuol essere milionario?». Il candidato che pone una domanda al pubblico è praticamente certo
            di ricevere la risposta giusta: la quota di risposte esatte si aggira sul 90%. Ciò è spiegato dal concetto
            della saggezza della folla, dall’inglese «Wisdom of the crowd», secondo il quale la conoscenza collettiva di
            un gruppo numeroso è superiore a quella del singolo individuo, anche se è un esperto. Da qui scaturisce
            l’idea del «crowd investing»: le decisioni collettive sono in grado di ottenere risultati migliori rispetto
            a quelle dei professionisti in investimenti. Investment Club: quando la saggezza della folla diventa istinto
            gregale Puntando proprio sulle prerogative della saggezza della folla, negli Investment Club gli investitori
            privati si incontrano per discutere di come investire il denaro insieme. Uno studio della University of
            California è giunto tuttavia a risultati deludenti. Non solo il 60% degli Investment Club otteneva risultati
            peggiori del mercato, ma anche i rendimenti medi erano inferiori a quelli di un singolo investitore. Perché
            qui il Crowd Investing fallisce? Il motivo risiede nel fatto che in un dibattito aperto, tipico per gli
            Investment Club, le opinioni tendono ad allinearsi. La saggezza della folla funziona a determinate
            condizioni: ogni persona prende le proprie decisioni autonomamente e sulla base di informazioni diverse. Se
            gli investitori sono dominati da un opinion leader o da un’intonazione generale, l’intelligenza collettiva
            si trasforma in stupidità della massa. Il gruppo diventa vittima del nefasto istinto gregale: tutti gli
            investitori si buttano all’assalto della borsa puntando nella stessa direzione. Fondi partecipativi: spesso
            il gregge si trova spiazzato I «Mitmachfonds» tedeschi, o fondi partecipativi, cercano di ovviare a questa
            deriva non raccogliendo le decisioni collettive in un dibattito aperto, così come avviene per gli Investment
            Club, ma mediante piattaforme elettroniche. All’estero questi strumenti d’investimento esistono da diversi
            anni, ma molti sono nel frattempo spariti per mancanza di interesse e successi (v. testo nel riquadro). È
            andata meglio al Social Trading, che va chiariamente distinto dal Crowd Investing. Mentre in quest’ultimo
            ognuno presenta la sua opinione in materia di investimenti, nel Social Trading si colloca in primo piano il
            parere di pochi investitori che rendono pubblici i propri investimenti e le strategie e consentono ad altri
            di parteciparvi. Un esempio di questa piattaforma online è Wikifolio con migliaia e migliaia di portafogli,
            costituiti da certificati negoziabili e nei quali tutti possono investire. Oltre 1800 di questi prodotti
            strutturati sono autorizzati alla distribuzione in Svizzera. La legge dei grandi numeri: l’esperimento con
            il bue Il Social Trading sembra contraddire la saggezza della folla. Perché la massa degli investitori deve
            ascoltare i singoli individui, se dispone di un’intelligenza collettiva superiore? La saggezza della folla
            si basa su un effetto statistico: quanto più il gruppo è numeroso, tanto migliore è il valore medio di tutte
            le stime. I matematici chiamano questo dato di fatto «la legge dei grandi numeri». Lo ha dimostrato in modo
            originale il ricercatore Francis Galton, che nel 1907 ha chiesto ai visitatori di una fiera del bestiame di
            stimare il peso di un bue. Per quanto le singole stime fossero in alcuni casi molto discordanti, il valore
            medio ha registrato uno scostamento dal peso effettivo dell’1% appena. La legge dei grandi numeri implica
            dunque uno sbalorditivo avvicinamento al valore medio, ma anche alla mediocrità. Chi cerca stili e
            opportunità d’investimento fuori dal comune punta sul know-how dei singoli, come nel Social Trading,
            tuttavia assumendosi anche un rischio superiore alla media.
        </body>
    </Document>
    <Document>
        <url>
            https://blog.migrosbank.ch/it/risanamento-energetico-degli-edifici-vincente-dal-punto-di-vista-ecologico-e-finanziario/
        </url>
        <id>51CC61D23D6165B00878C8BD13F67BC9</id>
        <title>Risanamento energetico degli edifici: vincente dal punto di vista ecologico e finanziario - Banca
            Migros
        </title>
        <body>Un risanamento energetico non è soltanto rispettoso dell’ambiente, ma è anche finanziariamente
            interessante. Oltre alla riduzione dei costi dell’energia, ne conseguono effetti positivi per il
            finanziamento e i proprietari ottengono incentivi e agevolazioni fiscali. Tra l’altro, il valore stabile
            dell’edificio migliora. Ecco un esempio, finanziato dalla Banca Migros. L’ammodernamento della casa
            plurifamiliare Dubois a Zurigo-Schwamendingen è un modello di sostenibilità ecologica e sociale, attuato
            anche secondo criteri di economicità. L’edificio, costruito nel 1970, è stato adattato all’oggi dal famoso
            studio di architettura kämpfen für architektur ag in modo esemplare e con la massima attenzione ai costi. È
            stato quindi trasformato da un divoratore di energia in un modello di riferimento. Fino all’intervento
            l’edificio ha consumato circa 1,5 milioni di litri di combustibile ed emesso 4,5 milioni di kg di CO2. «Le
            istruzioni erano chiare: non sostituire, ma ristrutturare», spiega l’architetto Beat Kämpfen. «Si è
            rinunciato a ricostruire un nuovo edificio in considerazione della quantità elevata di energia grigia.»
            Tuttavia il regolamento edilizio consentiva una moderata compattazione, quindi l’edificio è stato ampliato
            di un piano attico per sfruttare meglio il fondo. I costi, pari a 7 milioni di franchi, erano circa due
            terzi della somma che sarebbe stata necessaria per una nuova costruzione. L’edificio ha raggiunto lo
            standard Minergie-A come prima casa plurifamiliare risanata a livello svizzero ed è stato insignito del
            Premio Solare 2017. Risanamento energetico degli edifici: Zurigo-Schwamendingen ©kämpfen für architektur ag,
            Zürich / Fotos R. Rötheli, Baden Energia solare e geotermia «La casa plurifamiliare è stata costruita da mio
            padre nel 1970 e, dopo 45 anni, aveva bisogno di un radicale risanamento. Ana, mia moglie, e io abbiamo
            deciso di risistemare l’edificio anche dal punto di vista energetico, fornendo così il nostro contributo
            alla transizione verso un’energia sostenibile», dichiara David Dubois. E hanno avuto ragione: il fabbisogno
            energetico complessivo è diminuito del 74% a 91 000 kWh l’anno nonostante la superficie che richiede un
            consumo energetico sia aumentata del 20%. Il bilancio energetico degli impianti tecnici degli edifici
            presenta un’eccedenza di 10 000 kWh l’anno, quindi in futuro risulterà addirittura in territorio positivo.
            Questo risultato è il frutto di soluzioni pionieristiche innovative esemplari. Il funzionamento del
            riscaldamento e della preparazione dell’acqua calda avviene esclusivamente con energia solare e calore
            proveniente da sonde geotermiche. Stupisce che i collettori solari sulla facciata siano costituiti da
            elementi verticali, che non si riconoscono come tali. Sono fatti di vetri cromatici che, a seconda della
            luce, assumono diverse tonalità di grigio e bronzo. Efficienza energetica e design non sono dunque in
            contraddizione. L’architetto Beat Kämpfen sostiene che: «occorre creatività se non si vuole trascurare
            l’esigenza del design.» Il calore che non viene utilizzato immediatamente è custodito in un serbatoio
            dell’acqua alto 19 metri, intelligentemente collocato in un condotto dell’aria di scarico non più
            utilizzato. Una volta che è pieno, l’energia in eccesso viene custodita nel terreno mediante sonde
            geotermiche, così è disponibile per quando occorre. Fase 1: chiedere una consulenza in materia energetica,
            predisporre il piano di risanamento Richiedete in tempo ad esperti di prepararvi un’analisi completa, nella
            quale approfondiscono lo stato dell’immobile e i vostri obiettivi. Sulla base di queste analisi è possibile
            stabilire il modo di procedere più opportuno e la portata dell’intervento di ammodernamento. Effetto
            Minergie nel finanziamento Oltre al notevole risparmio dei costi dell’energia e del riscaldamento, con
            questi metodi di costruzione si ripercuote favorevolmente sul finanziamento anche il cosiddetto effetto
            Minergie. Kamran Izadyar, responsabile team e consulente ai Clienti privati presso la Banca Migros e quindi
            responsabile del finanziamento del progetto in questione, spiega: «Nel caso Dubois è particolarmente
            significativo il risparmio dei costi del combustibile, sinora enormi, e l’architetto può presentare progetti
            di riferimento. Nel calcolo della sopportabilità abbiamo potuto dunque considerare lo 0,5 invece dell’1% del
            valore commerciale come spese accessorie. Anche grazie al coinvolgimento del nostro perito immobiliare siamo
            riusciti a elaborare indicazioni attendibili sull’anticipo massimo al termine dei lavori.» Infine, l’offerta
            della Banca Migros è risultata convincente – anche in termini di credito di costruzione, con la possibilità
            di un parziale consolidamento durante la fase di costruzione, tenendo conto dello stato di avanzamento dei
            lavori di costruzione, con tassi d’ interesse molto interessanti. «Per i coniugi Dubois era comunque molto
            importante non ottenere una massimizzazione degli utili di per sé, ma realizzare un investimento sostenibile
            anche per le generazioni future», spiega Izadyar. «Infine, l’intento era di mantenersi fedeli alla filosofia
            del padre, ossia di predisporre piccoli appartamenti a un prezzo abbordabile in una città densamente
            popolata come Zurigo.» Fase 2: pianificare il finanziamento Per i risanamenti energetici o le costruzioni
            secondo lo standard Minergie la Banca si assume i costi di certificazione. Pianificate sin dall’inizio una
            riserva per i costi. Incentivi e agevolazioni fiscali Con tutto il rispetto per l’impegno sociale ed
            ecologico, un simile investimento non è facile da sostenere. Di conseguenza sono importanti gli incentivi e
            le sovvenzioni offerti dalla Confederazione e dai Cantoni. Infatti, dei 2,3 milioni di edifici in Svizzera,
            1,5 milioni non corrispondono agli standard attuali e avrebbero bisogno di essere risanati dal punto di
            vista della produzione di calore. L’attuazione di una politica sostenibile in termini di politica del clima
            e dell’energia presuppone quindi un completo risanamento degli edifici esistenti. La Confederazione e i
            Cantoni sostengono il risanamento energetico con il Programma Edifici. Maggiori informazioni su ulteriori
            incentivi sono ottenibili anche presso i servizi cantonali dell’energia o sul sito
            http://www.energiefranken.ch/. Anche la costruzione di impianti fotovoltaici ottiene un incentivo con una
            rimunerazione unica o una rimunerazione a copertura dei costi per l’immissione in rete di energia elettrica.
            A ciò si aggiungono le agevolazioni fiscali: le spese sostenute per il risanamento energetico degli edifici
            possono essere dedotte dal reddito imponibile ai fini dell’imposta federale e nella maggior parte dei
            cantoni. Fase 3: chiedere sovvenzioni Vale la pena di chiarire presto le condizioni per ottenere incentivi.
            Nella maggior parte dei casi la richiesta deve essere inoltrata prima dell’inizio dei lavori. Inoltre
            sfruttate i vantaggi con la deduzione fiscale. Incremento del valore grazie a un risanamento moderno
            dell’edificio In ultima istanza, un risanamento energetico incrementa il valore dell’edificio. I coniugi
            Dubois si attendono un notevole aumento, anche se la stima definitiva dell’assicurazione stabili non è
            ancora pronta. In linea di massima, occorre comunque distinguere tra manutenzione e ammodernamento. Una pura
            manutenzione non aumenta il valore dell’edificio, bensì ne impedisce soltanto la svalutazione. Ma l’aggiunta
            dell’isolamento termico o di un collettore solare costituisce un ammodernamento che incrementa il valore: lo
            stato dell’edificio migliora, la sua durata utile viene prolungata. Non tutti gli interventi di
            ammodernamento hanno lo stesso effetto ai fini dell’incremento del valore. A livello di misure energetiche è
            soprattutto un impianto di riscaldamento moderno, con la caldaia a condensazione o energie rinnovabili, che
            consente migliori possibilità di commercializzazione. Anche per gli oggetti in locazione l’efficienza
            energetica è un criterio importante ai fini del valore, perché gli inquilini guardano con estrema attenzione
            alle spese accessorie nella scelta dell’appartamento, in considerazione dei crescenti prezzi dell’energia.
            Fase 4: determinare l’incremento del valore Chi ha investito molto nell’ammodernamento del suo immobile
            vorrebbe ottenere un prezzo adeguato al momento della vendita. In questo caso può valere la pena di chiedere
            una perizia sul valore commerciale a un esperto che può accertare sembra ombra di dubbi lo standard elevato
            dell’immobile.
        </body>
    </Document>
    <Document>
        <url>https://blog.migrosbank.ch/it/il-mito-del-miracolo-economico-cinese/</url>
        <id>B03DF34E2258F7B146E52C95AAFF69B6</id>
        <title>Il mito del miracolo economico cinese - Banca Migros</title>
        <body>Il boom dell’economia cinese desta meraviglia in Occidente. Ma l’apparenza inganna. Sinora il paese ha
            unicamente corretto i gravi errori del suo passato comunista. E il futuro a più lungo termine appare poco
            incoraggiante. Quest’anno l’economia cinese crescerà presumibilmente del 6,5 percento, un dato strepitoso
            rispetto alle debole congiuntura occidentale. Ma non finisce qui: anche l’anno prossimo la crescita si
            attesterà sul 6,5 percento. E farà altrettanto nel 2018, 2019 e 2020. Così ha annunciato il Partito
            comunista nel suo 13° piano quinquennale. L’ambizioso progetto potrebbe senz’altro riuscire. Tuttavia nutro
            un certo scetticismo sullo stato dell’economia cinese. Perché? La ripresa del paese è senza dubbio
            incoraggiante, ma corregge soltanto il disastro compiuto nei decenni di dittatura di Mao Tse-tung conclusasi
            con la sua morte nel 1976. Il grafico illustra l’evoluzione della ricchezza della popolazione cinese negli
            ultimi cento anni. Come parametro di riferimento ho scelto il prodotto interno lordo (Pil) pro capite della
            Svizzera, che corrisponde sempre a un valore del 100 percento. È interessante soprattutto l’andamento
            divergente tra Taiwan e la terraferma comunista a partire dagli anni 50. La Cina ha raggiunto il minimo
            assoluto verso il 1960 con il «Grande balzo in avanti» di Mao che ha provocato una gravissima carestia. Una
            nuova ondata di miseria è sopraggiunta dieci anni più tardi con la rivoluzione culturale. La ripresa in Cina
            arriva tardi Prodotto interno lordo (Pil) pro capite in rapporto alla Svizzera (il valore della Svizzera
            corrisponde al 100 percento). Le linee tratteggiate corrispondono ai periodi in cui non è stato possibile
            rilevare dati. Per consentire un confronto tra i paesi, le valute sono state convertite in base alla parità
            del potere d’acquisto. (Dati: Banca Migros / Maddison Project / OCSE) Fino all’inizio degli anni Ottanta
            l’84 percento della popolazione cinese viveva in uno stato di assoluta povertà. Grazie all’apertura
            economica questa percentuale è fortunatamente scesa al 6 percento circa. Tuttavia il grafico mostra che il
            livello medio di ricchezza è ancora molto lontano da quello occidentale. Il Pil pro capite ha superato solo
            da poco quello dei paesi dell’ex Unione Sovietica. Il secondo grafico illustra l’importanza che l’economia
            cinese aveva 200 anni fa. Nel frattempo la sua quota nel Pil mondiale si è riavvicinata all’Europa, tuttavia
            con il triplo della popolazione, ossia 1,4 miliardi di persone. Anche qui si conferma che dal 1980 il boom
            allontana soltanto il lungo e difficile stato di miseria vissuto dal paese nell’ultimo secolo, in
            particolare dopo l’avvento al potere dei Comunisti. La lunga marcia verso l’antica grandezza Quota
            percentuale nel Pil mondiale (dati: Maddison Project) Ma da dove proviene il mio scetticismo nei confronti
            dello sviluppo a più lungo termine in Cina? Un motivo è di natura aritmetica: quanto più il Pil aumenta,
            tanto più sarà difficile mantenere un tasso fisso di espansione. Nel 2006 l’economia è cresciuta ancora del
            12 percento, pari a un incremento del Pil di 800 miliardi di dollari. Se quest’anno il Pil sale del 6,5
            percento, in cifre assolute rappresenta un progresso quasi della stessa entità di 700 miliardi di dollari
            (che corrisponde all’incirca al prodotto interno lordo annuo della Svizzera). Il miracolo economico cinese
            si basa comunque soprattutto sull’orientamento unilaterale verso gli investimenti. In passato potenziare
            l’infrastruttura è stato senz’altro giusto, ma la quota oltremodo elevata degli investimenti nel Pil,
            attualmente pari al 46 percento, non è sostenibile. I consumi raggiungono nel frattempo il 40 percento
            appena, mentre nei paesi occidentali sono normali valori compresi tra il 60 e il 70 percento. I vertici
            cinesi avrebbero dovuto rimediare da tempo a questo squilibrio tra investimenti e consumi, ma hanno avuto
            paura, perché la correzione frenerebbe temporaneamente la crescita del Pil, impedendo così di rispettare il
            piano quinquennale. Ciò ha provocato un enorme eccesso di capacità. Questa bolla degli investimenti si
            manifesta ad esempio nel settore dell’acciaio. La Cina occupa già la metà della produzione mondiale di
            acciaio (1500 milioni di tonnellate l’anno, v. grafico), che nel frattempo supera tuttavia la domanda
            globale di 350 milioni di tonnellate, pari alla produzione di Europa e Stati Uniti insieme. La stessa
            anomalia riguarda molti altri settori, tra cui il carbone, l’alluminio, la chimica di base, le costruzioni
            navali o il cemento. La Cina inonda il mondo di acciaio Produzione annua di acciaio in miliardi di
            tonnellate (dati: World Steel Association) I motori di questa crescita malsana sono le 150’000 aziende
            statali della Cina. Molte di esse chiudono i conti in perdita, eppure sono tenute artificialmente in vita;
            il numero delle «società zombie» pubbliche viene stimato a circa 30’000. Ma il prezzo da pagare è troppo
            elevato: per evitare la bancarotta devono essere continuamente aumentati i finanziamenti. Dal 2007 il debito
            del paese è salito dal 160 al 240 percento del Pil (cfr. in proposito anche «Quali debitori devono
            tremare»). Il governo comunista si trova di fronte a un dilemma: se accetta una crescita più debole del Pil,
            milioni di lavoratori perdono il loro posto nelle aziende statali, con il rischio di scatenare disordini
            sociali. Se invece stimola l’economia, gli squilibri diventeranno ancora più estremi. Sinora punta sulla
            seconda opzione: in risposta alla frenata congiunturale che si sta delineando gli investimenti sono di nuovo
            saliti del 19 percento nel primo trimestre del 2016 (rispetto allo stesso trimestre dell’anno precedente).
            La produzione di cemento è cresciuta del 24 percento e l’industria dell’acciaio ha aumentato la produzione
            del 13 percento in marzo. Inoltre i prezzi sono saliti ancora in un mercato immobiliare già surriscaldato.
            Lo stato d’emergenza dell’economia cinese può essere paragonato a una bicicletta. Un’economia stabile come
            quella svizzera è in grado di superare senza problema una provvisoria situazione di stallo. In Cina, invece,
            le strutture economiche sono talmente fragili che l’equilibrio può essere mantenuto solo con l’aiuto della
            velocità di corsa. Ma se il ritmo di crescita scende sotto la soglia critica, l’economia rischia di
            rovesciarsi, come la bicicletta. È difficile prevedere quando arriverà il momento. Ma una cosa è certa:
            quanto più risolutamente il paese affronta il passaggio strutturale della privatizzazione delle aziende
            pubbliche, tanto meglio riuscirà a resistere a una fase di ristagno. Ma per il Partito comunista ciò
            significherebbe cedere una parte del suo monopolio del potere.
        </body>
    </Document>
    <Document>
        <url>https://blog.migrosbank.ch/it/tassi-ipotecari-ai-minimi-storici-ma-non-per-tutti/</url>
        <id>380FAEE037F512DCD89D65AB75F09581</id>
        <title>Tassi ipotecari ai minimi storici – ma non per tutti - Banca Migros</title>
        <body>Coloro che possiedono già un’abitazione si sentono in una botte di ferro, poiché beneficiano di mutui
            ipotecari sempre più convenienti. Chi invece sta pensando di acquistare una casa si trova ad affrontare una
            situazione mai così difficile per il finanziamento. I tassi d’interesse dei mutui ipotecari conoscono una
            sola direzione: la discesa. Dopo il sì alla Brexit sono retrocessi ancora. Sembrerebbe, dunque, più che
            ovvio lasciare l’appartamento in affitto e acquistare un immobile. Tra l’altro i tassi non risaliranno tanto
            in fretta. Ma per beneficiare dei convenienti mutui ipotecari è necessario superare gli ostacoli posti al
            finanziamento, mai così ardui, come dimostra la nostra analisi dei costi teorici della proprietà abitativa.
            Abbiamo ipotizzato un prezzo medio di un appartamento (attualmente 700’000 franchi) e un anticipo dell’80
            percento. Con un oggetto di questo tipo la banca calcola attualmente costi mensili di 3190 franchi per
            verificare la capacità finanziaria di un potenziale acquirente. L’importo non è mai stato così elevato (v.
            grafico). Ma i costi effettivi di questo immobile ammontano appena a 1610 franchi, quindi la metà
            dell’importo teorico. In altri termini, per chi può ancora permettersi un’abitazione in proprietà non ha
            importanza che i prezzi siano continuamente aumentati. I tassi d’interesse molto bassi riescono a compensare
            ampiamente questi costi aggiuntivi. I costi scendono, gli ostacoli per il finanziamento salgono I costi
            teorici e quelli effettivi si riferiscono a un appartamento medio, il cui prezzo è salito da CHF 490’000 a
            CHF 700’000 negli ultimi dieci anni. L’anticipo ammonta all’80 percento. Per i costi teorici si applicano
            attualmente i seguenti parametri: tasso d’interesse del 4,5 percento, spese accessorie dell’1 percento del
            valore dell’immobile e rimborso del prestito ipotecario fino al valore di anticipo del 67 percento entro 15
            anni. I costi effettivi si basano sul tasso d’interesse di un’ipoteca fissa a 5 anni. Le spese accessorie e
            l’ammortamento corrispondono a quelli calcolati per i costi teorici. Dieci anni fa i costi effettivi di un
            appartamento di medio standard, pari a 1940 franchi al mese, erano un po’ più elevati, sebbene il prezzo
            d’acquisto fosse di 490’000 franchi. Infatti il tasso ipotecario, pari al 3,6 percento, pesava tre volte di
            più. Il raffronto su dieci anni dimostra anche che i costi teorici, pari a 2400 franchi al mese, erano molto
            inferiori rispetto a oggi. Per un potenziale acquirente era dunque notevolmente più facile soddisfare i
            requisiti finanziari. Il fatto che questo divario tra i costi teorici e quelli effettivi si allarghi
            continuamente è frutto di una volontà politica. L’Autorità federale di vigilanza sui mercati finanziari
            FINMA e la Banca nazionale svizzera hanno creato un margine di sicurezza per impedire una bolla speculativa.
            Dal grafico risulta chiaramente quanto sia cresciuto questo margine negli ultimi anni. Solo nel 2014 le
            autorità hanno ulteriormente inasprito le prescrizioni per il rimborso dei mutui ipotecari, rendendo ancora
            più difficile un finanziamento. Chi ha acquistato un immobile alcuni anni fa può ritenersi fortunato sotto
            due punti di vista: la sua abitazione si è apprezzata, eppure deve pagare di meno. Riprendiamo il nostro
            esempio di un appartamento di medio standard, che nel 2006 costava 490’000 franchi: per il proprietario i
            costi mensili sono scesi dagli iniziali 1940 ad appena 1090 franchi – grazie ai tassi ai minimi storici e
            all’ipoteca più bassa, che con gli ammortamenti è nel frattempo diminuita a 350’000 franchi. Con l’attuale
            prezzo medio di 700’000 franchi l’acquirente odierno deve finanziare un’ipoteca di 560’000 franchi con un
            anticipo dell’80 percento, pertanto i costi effettivi dell’abitazione ammontano a 1610 franchi. Ma l’aumento
            del necessario prestito ipotecario rende l’acquisto di un’abitazione alla portata di sempre meno persone.
            Purtroppo non c’è da aspettarsi che questa discrepanza tra i proprietari attuali e i potenziali acquirenti
            torni presto a colmarsi. Anche se i rigorosi criteri della sopportabilità si ammorbidissero, l’acquisto di
            un immobile sarebbe agevolato solo temporaneamente. Infatti i prezzi degli immobili, spinti al rialzo dalla
            domanda più sostenuta, tornerebbero ad aumentare a dismisura. Così i futuri acquirenti sarebbero confrontati
            con ostacoli ancora maggiori per il finanziamento. La migliore medicina per il mercato immobiliare sarebbe
            una normalizzazione sul fronte dei tassi. Il vero problema è la politica dei tassi zero adottata dalle
            banche centrali. Così il tasso d’interesse ha perso la sua funzione di pilotaggio del mercato immobiliare.
            Il sistema più semplice per sventare il pericolo di una bolla dei prezzi sarebbe un aumento dei tassi, ma le
            autorità monetarie sono recalcitranti di fronte a un simile intervento. E la grossa discrepanza tra i costi
            teorici e i costi effettivi dell’abitazione non si colmerà per il momento.
        </body>
    </Document>
    <Document>
        <url>https://blog.migrosbank.ch/it/quale-cantone-ha-piu-fiuto-per-la-borsa/</url>
        <id>D0BCEC679F0D09266E03EBE9B832E3BF</id>
        <title>Quale cantone ha più fiuto per la borsa? - Banca Migros</title>
        <body>Da febbraio è in corso il gioco della borsa della Banca Migros. La regola è semplice: prevedere
            correttamente l’andamento del mercato azionario svizzero per il giorno successivo. Una valutazione anonima
            degli ormai circa 2000 partecipanti ha portato alla luce risultati sorprendenti. Gli abitanti della Turgovia
            e di Ginevra hanno un miglior fiuto per la borsa rispetto a quelli di Berna e Neuchâtel. Gli
            ultrasettantenni battono i giovani con meno di vent’anni e gli uomini indovinano poco più che le donne.
            Stiamo parlando di prevedere correttamente l’andamento dell’indice azionario svizzero SMI. È questo lo scopo
            del gioco della borsa della Banca Migros attualmente in corso: la sera prima si deve prevedere se nel
            successivo giorno di negoziazione l’SMI chiuderà in rialzo o in ribasso. Il primo che indovina più volte
            consecutive vince 2000 franchi. Nella fase iniziale del gioco, per così dire nella fase di riscaldamento,
            era sufficiente una serie di sei pronostici corretti; successivamente il numero è stato innalzato a sette.
            Se un giocatore riesce a mettere a segno questa serie di vittorie, inizia per tutti i partecipanti un nuovo
            round con un’altra possibilità di vincere 2000 franchi. Sono in pochi a indovinare La valutazione anonima
            dopo i primi cinque mesi ha mostrato che l’1,4% degli uomini e lo 0,9% delle donne è riuscito a ottenere la
            serie di vittorie necessaria. Non sarebbe però corretto trarne la conclusione che gli uomini siano
            decisamente più portati per le previsioni di borsa. In fondo, la maggior parte dei partecipanti, che fossero
            uomini o donne, non ha saputo prevedere l’andamento dell’SMI per il giorno successivo. Sono riusciti
            nell’impresa solo il 45,5% degli uomini e il 44,2% delle donne. In altre parole, sarebbe stato meglio
            lanciare una moneta ed assicurarsi così una probabilità del 50%. Maggiori differenze tra cantoni che tra
            uomini e donne Più che tra uomini e donne, si sono riscontrate differenze significative tra i giocatori di
            diversi cantoni (v. tabella). Più del 50% delle previsioni corrette proviene dai cantoni di Ginevra (50,4),
            Basilea Città (50,5), Nidvaldo (50,7), Vaud (50,8), Turgovia (51,4) e Friburgo (54,4). A dir poco
            spettacolari sono stati i risultati ottenuti dal Giura e dell’Appenzello Esterno, rispettivamente con il 66%
            e il 72,4%. Ad ogni modo, trattandosi di un numero ristretto di partecipanti, i dati hanno una rilevanza
            statistica limitata. Inoltre, nessuno dei giocatori di questi cantoni ha messo a segno una serie di sei o
            sette pronostici corretti. In percentuale la maggior parte dei vincitori provenivano dal Vallese (3,1%), da
            Soletta (3,3%) e dal Ticino (6,8%). Sarebbe però sbagliato generalizzare attribuendo agli abitanti di questi
            cantoni un fiuto per la borsa particolarmente sviluppato. Proprio i ticinesi e i vallesi, nel complesso,
            hanno fatto registrare un tasso di vittorie particolarmente basso nelle singole scommesse sul giorno
            successivo, ovvero il 39,8% e il 41%. Ancora più scarsi sono stati i risultati a Lucerna (40,9%), in Argovia
            (40,2%) e a Neuchâtel (31,9%). Vecchi o giovani – chi ha più fiuto? Quanto è importante avere una lunga
            esperienza alle spalle per scommettere correttamente? Molto importante, verrebbe da pensare. E in effetti
            gli ultrasettantenni sono stati il gruppo con il tasso di vittorie più alto nelle singole scommesse sul
            giorno successivo (48,7%), mentre i giovani sotto i vent’anni hanno mostrato le più scarse capacità di
            previsione (43,5%). D’altro canto, nessuna delle due classi di età ha dato alla luce un partecipante che
            riuscisse a indovinare sei o sette volte di fila l’andamento dell’indice per il giorno seguente. La più alta
            percentuale di vincitori si è registrata tra i partecipanti dai 60 ai 70 anni (3,6%), seguiti a notevole
            distanza dai giocatori tra i 30 e i 40 anni (1,5%) e tra i 50 e i 60 anni (1,4%). Partecipazione al gioco
            della borsa con l’app mobile banking della Banca Migros Anche voi avete un buon fiuto per l’andamento dei
            mercati azionari? Allora tentate la fortuna con il gioco della borsa della Banca Migros. Per partecipare
            come clienti della Banca Migros basta selezionare la voce «Gioco della borsa» nel menù in alto a sinistra
            dell’app mobile banking. In alternativa è possibile partecipare tramite il sito bancamigros.ch. La
            partecipazione è gratuita e senza obbligo di acquisto. Hanno diritto a prendere parte al gioco tutte le
            persone domiciliate in Svizzera che abbiano compiuto i 18 anni di età. Come scommettono i singoli cantoni?
            Cantone Percentuale di pronostici corretti per il giorno seguente Percentuale di pronostici corretti più
            volte consecutive AG 40,2% 1,3% AI 33,0% 0,0% AR 72,4% 0,0% BE 45,0% 0,9% BL 44,8% 2,6% BS 50,5% 0,0% FR
            54,4% 0,0% GE 50,4% 1,1% GL 46,3% 0,0% GR 47,0% 0,0% JU 66,0% 0,0% LU 40,9% 2,8% NE 31,9% 0,0% NW 50,7% 0,0%
            OW 30,0% 0,0% SG 49,3% 0,0% SH 47,8% 0,0% SO 48,7% 3,3% SZ 46,2% 0,0% TG 51,4% 1,3% TI 39,8% 6,8% UR 20,0%
            0,0% VD 50,8% 0,0% VS 41,0% 3,1% ZG 49,6% 0,0% ZH 4,5% 1,5% Esempio di lettura: il 40,2% dei partecipanti
            del Canton di Argovia ha previsto correttamente l’andamento dell’indice azionario SMI per il giorno
            successivo. Solo l’1,3% è però riuscito a formulare sei o sette pronostici consecutivi corretti.
        </body>
    </Document>
    <Document>
        <url>https://blog.migrosbank.ch/it/certificato-di-previdenza/</url>
        <id>50289B9D6C0E88EE89633B3649AAB0DA</id>
        <title>Certificato di previdenza</title>
        <body>Gran parte del nostro patrimonio è collocato nella cassa pensioni, quindi vale la pena di comprendere bene
            il proprio certificato di previdenza, soprattutto in queste fasi di turbolenze. La nostra guida vi aiuta a
            decifrare queste importante documento. In primavera tutti i dipendenti ricevono il certificato di
            previdenza, ma molti lo mettono in un cassetto senza neppure leggerlo, di certo pensando che in quella
            giungla di cifre non riescono a districarsi. Ma è un errore! Con la cassa pensioni c’è in ballo parecchio
            denaro, quindi è fondamentale sapere a quanto ammonta il proprio patrimonio e quale rendita è legittimo
            attendersi al momento opportuno. Ecco perché vi mostriamo che cosa significano le cifre dell’attestato,
            limitandoci volutamente a quelle principali. 1. Lo stipendio annuo lordo comprende la tredicesima, lo
            straordinario e le indennità. Verificate che queste componenti siano considerate. 2. Ai fini della cassa
            pensioni è rilevante lo stipendio LPP (l’abbreviazione sta per legge sulla previdenza professionale).
            Ottenete lo stipendio LPP deducendo dallo stipendio annuo la cosiddetta deduzione di coordinamento, pari a
            24 675 franchi. L’importo corrisponde ai 7/8 della rendita massima AVS di 28 200 franchi. La deduzione di
            coordinamento si applica perché una parte della rendita per la vecchiaia è già coperta dall’AVS. Lo
            stipendio massimo LPP ammonta a 59 925 franchi. Per la parte che supera tale cifra la cassa pensioni non
            deve attenersi al tasso d’interesse minimo stabilito dalla LPP e al tasso di conversione (v. punto 7). La
            remunerazione potrebbe dunque essere inferiore. 3. Il capitale di risparmio include tutti i contributi
            pagati dal lavoratore e dal datore di lavoro, inclusi gli interessi. Questo capitale può essere a sua volta
            suddiviso in una parte obbligatoria e in una sovraobbligatoria. La prima si basa sui contributi nell’ambito
            della LPP obbligatoria, fino allo stipendio massimo LPP. I contributi per la parte dello stipendio superiore
            a 59 925 franchi confluiscono invece nella quota sovraobbligatoria, che a seconda della cassa pensioni ha un
            rendimento inferiore a quello stabilito dalla LPP. 4. Il contributo di risparmio annuo dipende dall’età del
            lavoratore: a partire da 25 anni ammonta al 7 percento dello stipendio assicurato, da 35 al 10 percento, da
            45 sale al 15 percento e da 55 anni arriva al 18 percento. Il datore di lavoro è tenuto a pagare almeno la
            metà, ma numerose aziende scelgono di pagare di più. 5. La quota di rischio varia a seconda della cassa
            pensioni. Di norma ammonta al 3 percento dello stipendio. Questo contributo serve a finanziare l’eventuale
            rendita d’invalidità e, in caso di decesso, una rendita per il coniuge o una rendita per orfani. 6. Il
            presunto avere di vecchiaia al pensionamento corrisponde a una calcolo ipotetico, nel quale sono compresi
            gli interessi. Nel calcolo si presuppone che lo stipendio attuale rimanga costante. Nel nostro esempio la
            remunerazione corrisponde all’attuale tasso minimo LPP dell’1,75 percento. Alcune casse pensioni applicano
            un tasso d’interesse superiore, che può fare una notevole differenza: al 3 percento l’avere di vecchiaia
            aumenterebbe di circa 50 000 franchi. 7. Per calcolare la presunta rendita di vecchiaia l’avere di vecchiaia
            viene moltiplicato per il cosiddetto tasso di conversione. Nel nostro esempio abbiamo utilizzato il tasso
            attuale LPP del 6,8 percento. Con un tasso di conversione del 6,0 percento, che il Consiglio federale
            propone per la riforma previdenziale del 2020, la rendita di vecchiaia scenderebbe a 18‘100 franchi. Per la
            quota sovraobbligatoria del capitale di risparmio le casse pensioni utilizzano già oggi in prevalenza tassi
            di conversione più bassi del 6,8 percento. 8. Tra le altre voci importanti del certificato di previdenza si
            annovera il prelevamento anticipato consentito per l’acquisto della proprietà abitativa. È importante anche
            l’importo massimo per un riscatto facoltativo della cassa pensioni, che va ad aumentare la rendita di
            vecchiata ed è deducibile dal reddito imponibile. Anche questi articoli potrebbero interessarvi Attenzione
            alla previdenza con il part time Consigli per il riscatto del 2° pilastro Pagare meno tasse con la
            previdenza Capitale o rendita?
        </body>
    </Document>
    <Document>
        <url>https://blog.migrosbank.ch/it/meglio-il-2-o-il-3-pilastro/</url>
        <id>0959D670E98A636D59D761D7E7A46EC1</id>
        <title>Meglio il 2° o il 3° pilastro?</title>
        <body>Vorrei migliorare la mia previdenza per la vecchiaia. Che cosa mi consiglia: devo versare il denaro nella
            cassa pensioni o nel terzo pilastro? Qui sono in ballo grosse somme: ogni anno i lavoratori svizzeri versano
            volontariamente quattro miliardi di franchi nella propria cassa pensioni. E addirittura sei miliardi nel
            pilastro 3a. La decisione di quale sia, per lei personalmente, il pilastro previdenziale più opportuno
            dipende da diversi fattori. La regola d’oro è: per i più giovani il pilastro 3a offre più vantaggi. Il
            riscatto nella cassa pensioni è indicato di solito a partire da 50-55 anni circa. Per entrambi i pilastri
            vale comunque il principio che, effettuando un versamento regolare, prima di tutto impedite difficoltà
            finanziarie dopo il pensionamento. In secondo luogo beneficiate di interessanti agevolazioni fiscali, poiché
            potete dedurre il versamento dal reddito imponibile. Con un’aliquota fiscale marginale del 20 percento un
            versamento di 5000 franchi riduce l’onere fiscale di 1000 franchi. Anche i proventi degli investimenti nel
            secondo e terzo pilastro sono esenti da imposte. D’altro canto il capitale è vincolato: indipendentemente da
            poche eccezioni, come l’acquisto di una proprietà abitativa, è possibile attingere ad esso solo dopo il
            pensionamento. Rimandare il riscatto nella cassa pensioni Che cosa distingue i due pilastri previdenziali?
            Per il pilastro 3a la possibilità di versamento vale solo per l’anno in corso e, una volta mancata, non può
            più essere recuperata. I riscatti nella cassa pensioni, invece, possono essere distribuiti in modo
            flessibile. Di conseguenza, se investe regolarmente nel terzo pilastro quando è più giovane, a partire dai
            50 anni le rimane comunque l’opzione di aumentare il suo capitale nella cassa pensioni. Di solito lo
            stipendio sale con l’età, quindi ottiene un maggiore vantaggio fiscale se aspetta un po’ ad aumentare il
            secondo pilastro. Il momento più favorevole è inoltre quando i figli diventano maggiorenni e la deduzione
            per i figli nella dichiarazione fiscale viene meno. A seconda dei cantoni, va dai 5000 ai 10’000 franchi per
            figlio. Con l’acquisto nella cassa pensioni queste penalizzazioni possono essere compensate. In ogni caso
            consiglio una pianificazione accurata: invece di versare una somma elevata un anno e niente dopo, gli
            importi dovrebbero essere distribuiti regolarmente per interrompere la progressione fiscale. Con un po’ di
            abilità, quindi, non solo aumenta il cuscinetto di sicurezza per gli anni della pensione, ma risparmia anche
            migliaia di franchi di tasse. Per il calcolatore della previdenza. Quale pilastro previdenziale è più
            interessante per voi? Partecipate alla discussione! Anche i seguenti articoli in materia di previdenza
            potrebbero interessarvi: Lunga vita a noi Ma il terzo pilastro è davvero equo? Confrontarsi con la media
        </body>
    </Document>
    <Document>
        <url>https://blog.migrosbank.ch/it/gli-indicatori-finanziari-da-tenere-docchio/</url>
        <id>A55A39BA498AFFEF1D26CDFF2B48F14B</id>
        <title>Gli indicatori finanziari da tenere d’occhio - Banca Migros</title>
        <body>Valutare un’azione o un’azienda non è un’impresa facile. Probabilmente, se chiudeste dieci analisti in una
            stanza, finireste per ottenere dieci pareri diversi. Tuttavia, vi sono alcuni indicatori finanziari che
            bisognerebbe davvero conoscere. Gli indicatori finanziari, aiutando a determinare se un’azione è
            sopravvalutata o meno, risultano strumenti di lavoro molto utili per prendere decisioni di investimento più
            efficaci. Esiste un ampio numero di indicatori finanziari, che si possono classificare orientativamente in
            quattro categorie: redditività, liquidità, solvibilità e valutazione. Nel mondo finanziario acronimi come
            P/U, P/B o PEG sono termini di uso comune, ma molti investitori non sanno esattamente che cosa si nasconda
            dietro queste abbreviazioni, quali dati esprimano questi indici o come vengano calcolati. Le seguenti linee
            guida spiegano alcuni importanti indicatori finanziari utili per valutare al meglio le azioni. Rapporto
            prezzo/utile (P/U) Il rapporto prezzo/utile (P/U), spesso chiamato anche P/E (dall’inglese price/earnings
            ratio), rappresenta l’indicatore finanziario di gran lunga più diffuso ed è anche molto facile da calcolare.
            Si ottiene infatti dividendo la quotazione delle azioni di una società per gli utili attesi per azione.
            Questo dato fondamentale indica quanto è alta la quotazione attuale in rapporto all’utile societario
            suddiviso per ogni azione; ad esempio, se un titolo ha un P/U di 10, significa che 1 franco di utile
            societario è valutato in borsa a 10 franchi. Oppure, dalla prospettiva inversa, il rapporto P/U mostra
            quanti anni occorrerebbero all’azienda, in base ai dati sugli utili odierni, per realizzare un profitto pari
            all’attuale quotazione in borsa. Un’azione con un P/U elevato non deve essere necessariamente più costosa di
            un titolo con P/U basso. Slegato da altri indicatori finanziari fondamentali, il rapporto prezzo/utile ha
            solo una limitata significatività. Infatti, un’azione con un P/U elevato non deve essere necessariamente più
            costosa di un titolo con un P/U basso se per l’impresa si prevede una crescita degli utili altrettanto alta.
            Un valore basso dell’indicatore può essere anche una sirena d’allarme. Se la quotazione in borsa scende più
            rapidamente di quando gli analisti rivedano verso il basso le stime sugli utili, l’azione è valutata solo
            apparentemente come bassa o conveniente. Rapporto PEG Dividendo il P/U per la crescita degli utili si
            ottiene il rapporto PEG (price/earnings to growth), l’indicatore che rivela se un’azione ha una valutazione
            alta o bassa rispetto all’aumento dei profitti. La quotazione è considerata equa se il P/U ha un valore
            all’incirca uguale alla crescita degli utili. Un PEG inferiore a 1 significa che un’azione è conveniente,
            mentre un valore superiore indica un titolo costoso. Il PEG fornisce quindi un miglior quadro d’insieme
            rispetto al P/U: ad esempio, mentre il primo può far apparire un’azione sopravvalutata, il secondo, tenendo
            conto dell’alto tasso di crescita dei profitti societari, può rivelare una realtà molto diversa. Fatturato e
            rapporto prezzo/fatturato (P/S) Anche se in genere sono gli utili societari a catalizzare l’attenzione degli
            investitori in borsa, per le decisioni d’investimento si dovrebbero tenere in considerazione anche
            indicatori spesso trascurati come il fatturato e il rapporto prezzo/fatturato (P/S). L’aumento del fatturato
            fornisce informazioni sulla volatilità del modello imprenditoriale di una società e sulla sua capacità di
            continuare a espandersi. Ad esempio, se si vogliono acquisire azioni di un gruppo aziendale che presenta un
            trend di crescita legato al ciclo economico, è consigliabile acquistare i titoli nel momento in cui il ciclo
            settoriale tocca il suo punto più basso. Investire in un’azienda ciclica all’apice del ciclo è infatti uno
            dei metodi più facili per perdere denaro in borsa il più velocemente possibile. L’aumento del fatturato
            fornisce informazioni sulla volatilità del modello imprenditoriale. A sua volta, il rapporto
            prezzo/fatturato mette in relazione la quotazione attuale con il fatturato e va interpretato secondo la
            stessa regola orientativa valida per il P/U: più basso è il valore, più allettante potrebbe essere la
            valutazione dell’azione. Del resto, le cifre sul fatturato non sono generalmente così facili da manipolare o
            mascherare come i dati sui profitti. Rendimento dei dividendi e rapporto di distribuzione (payout) Il
            rendimento dei dividendi corrisponde al rapporto tra i dividendi distribuiti e la quotazione, moltiplicato
            per 100. Questo indicatore mostra l’attrattività della distribuzione dei rendimenti rispetto alle
            obbligazioni o agli interessi sui risparmi. A differenza di quanto accade per un’obbligazione con cedola
            fissa, l’ammontare dei dividendi viene stabilito dall’azienda di anno in anno ed è quindi soggetto a
            oscillazioni. Se un’impresa è in crisi, può ridurre o perfino azzerare i dividendi. Gli investitori
            orientati al lungo termine dovrebbero prediligere le società che attuano un costante aumento dei dividendi.
            Negli Stati Uniti esistono i cosiddetti «aristocratici dei dividendi», ovvero al momento 51 società dell’S&amp;P
            500 che hanno incrementato i propri dividendi per almeno 25 anni di seguito. In prospettiva storica questi
            titoli hanno fruttato proventi superiori rispetto all’intero mercato. La continuità dei dividendi è ben
            ricompensata (Indicizzato all’1.1.2007, distribuzioni reinvestite). Fonte: Bloomberg Gli investitori
            orientati al lungo termine dovrebbero prediligere le società che attuano un costan-te aumento dei dividendi.
            In tema di dividendi, anche il rapporto di distribuzione (anche detto «payout») si impone come ulteriore
            indicatore, misurando in percentuale il rapporto tra i dividendi e i profitti aziendali. Se un’impresa, per
            ciascuna azione, distribuisce dividendi del valore di 6 franchi su ogni 10 franchi di utili, il rapporto di
            distribuzione è del 60%. Questo indicatore fornisce un’idea di quanto siano si-curi i dividendi di
            un’azienda e di quanto margine di crescita presentino. Un rapporto di distribuzi-one eccessivamente alto (di
            norma più del 70%) potrebbe indicare dei dividendi legati a maggiori rischi, perché significherebbe che
            l’azienda paga agli investitori la maggior parte degli utili. Se cambiassero i trend di mercato o l’impresa
            entrasse in una fase di crisi, i profitti realizzati non risul-terebbero più sufficienti a coprire tutti i
            dividendi. Spesso le società con un rapporto di distribuzi-one elevato devono limitarsi ad aumenti più
            contenuti dei dividendi, a meno che la crescita degli utili non sia abbastanza forte da permetterlo.
            Rapporto prezzo/valore contabile (P/B) Chi si orienta al value investing, primo fra tutti il famoso
            investitore statunitense Warren Buffett, si basa anche e soprattutto sul valore contabile, ovvero sul valore
            che una voce nell’attivo del bilan-cio presenta alla data di riferimento. Questo dato è considerato un
            indicatore del «vero valore» di un’impresa. Il rapporto prezzo/valore contabile (P/B) mette in relazione i
            valori patrimoniali della società con la quotazione attuale delle azioni. Se un’azienda in borsa scende al
            di sotto del suo va-lore contabile, si considera sottovalutata, sempre ammesso che sia finanziariamente
            solida. Free cashflow Senza free cashflow è improbabile che un’azienda possa sopravvivere sul lungo termine.
            Per questo motivo si tratta di un indicatore di notevole importanza nell’analisi delle azioni. Il free
            cashflow è dato dalla differenza tra il flusso di cassa in entrata generato dalle attività operative e il
            flusso di cassa in uscita dovuto agli investimenti. Se un’impresa non genera alcun free cashflow, non ha né
            mezzi per la distribuzione dei dividendi o il riacquisto di azioni proprie né un margine sostenibile per
            finanziare acquisizioni o ripagare i debiti. È dunque preferibile investire in società che di fatto generano
            costantemente un free cashflow in ogni situazione di mercato. Senza free cashflow è improbabile che
            un’azienda possa sopravvivere sul lungo termine. Come accennato in precedenza, questi sono solo alcuni dei
            più importanti indicatori finanziari. Chi analizza un’impresa dovrebbe considerare anche la redditività del
            capitale proprio, il margine ope-rativo o l’indebitamento. In fondo, ogni indicatore racconta una storia
            diversa e fornisce un’idea sullo stato di salute dell’azienda e sull’attuale valutazione delle sue azioni.
        </body>
    </Document>
    <Document>
        <url>https://blog.migrosbank.ch/it/deduzioni-fiscali-per-i-pendolari-di-quanto-aumentano-le-tasse/</url>
        <id>3011978955A7304BB74BD7671994567D</id>
        <title>Deduzioni fiscali per i pendolari: di quanto aumentano le tasse</title>
        <body>La dichiarazione fiscale 2016 prevede per la prima volta un limite massimo alla deduzione delle spese di
            trasporto dei pendolari. Per molti ciò comporta un significativo aumento dell’onere fiscale. Nella nostra
            panoramica indichiamo concretamente di quale somme si tratta. Anche per le auto aziendali il fisco chiederà
            molto di più in futuro. La deduzione delle spese di trasporto dei pendolari è una di quelle voci della
            dichiarazione fiscale che «fruttano» di più. Solo a livello federale il fisco concede su questo fronte una
            riduzione di oltre 500 milioni di franchi. Per le imposte cantonali l’importo è addirittura superiore.
            Tuttavia, con la dichiarazione fiscale 2016, questa agevolazione sarà drasticamente ridotta. La prima
            misurazione riguarda dunque l’anno in corso, la tassazione segue nel 2017. La tratta determinante per i
            pendolari motorizzati è di 9,7 chilometri per direzione di marcia: ciò risulta da 220 giorni lavorativi e un
            forfait computabile di 70 centesimi al chilometro, da cui si arriva alla deduzione massima concessa per
            l’imposta federale di 3000 franchi l’anno. Chi percorre una distanza inferiore a 9,7 chilometri non sarà
            dunque interessato dal cambiamento. Anche chi fa valere un abbonamento generale per l’utilizzo dei mezzi di
            ktrasporto pubblici (il prezzo per la seconda classe è di 3655 franchi) dovrà pagare imposte solo di poco
            superori. Ma quale sarà il costo per i contribuenti che percorrono una distanza maggiore con l’auto? Il
            grafico riporta le conseguenze concrete in termini di costi per una distanza di 30 chilometri. Abbiamo
            eseguito il calcolo in quattro varianti, ossia per una famiglia e un single e per due diverse classi di
            reddito con uno stipendio lordo di 80’000 e 150’000 franchi l’anno. È evidente che la somma da pagare in più
            dipende prima di tutto dal cantone. Laddove la deduzione per i pendolari riguarda solo l’imposta federale,
            l’onere aumenta di poco. In questa prima categoria rientra anche il Canton Ticino. Nelle nostre quattro
            varianti le imposte aumentano fino a 550 franchi. Se, invece, il cantone ha introdotto un limite massimo per
            le imposte cantonali e comunali, il conto sarà molto più salato. A Basilea-Città l’onere fiscale aumenta di
            1460 – 2020 franchi nello stesso esempio (v. grafico). Notevole differenza tra i cantoni Aumento dell’onere
            fiscale per una distanza percorsa di 30 chilometri: il conto sarà più salato soprattutto se anche il cantone
            limita le agevolazioni concesse ai pendolari per le spese di trasporto. La seguente tabella illustra come è
            disciplinata la deduzione delle spese di trasporto dei pendolari cantone per cantone. Sinora soltanto
            Basilea-Città ha adottato il limite di 3000 franchi in vigore per l’imposta federale. Il governo di
            Basilea-Campagna vuole introdurre lo stesso importo per il 2017. Anche il canton San Gallo ha già deciso un
            limite basso di 3655 franchi. Occorre osservare che in numerosi cantoni la decisione definitiva è ancora in
            sospeso. Un caso a parte è l’Appenzello esterno, dove il limite massimo cantonale di 6000 franchi è entrato
            in vigore già un anno prima, con la dichiarazione fiscale 2015. La situazione attuale cantone per cantone Il
            seguente elenco riporta i cantoni nei quali, oltre al limite di 3000 franchi per l’imposta federale, è
            previsto un limite massimo anche per le imposte cantonali e comunali.   Anche viaggiare con l’auto aziendale
            costerà di più La revisione della deduzione delle spese di trasporto per i pendolari ha conseguenze
            significative anche per l’imposizione fiscale dell’auto aziendale. Originariamente le autorità fiscali
            avevano dimenticato questo aspetto importante: chi si fosse recato al lavoro con l’auto aziendale avrebbe
            potuto eludere il limite massimo dell’agevolazione concessa ai pendolari. Per impedirlo, la Conferenza
            svizzera delle imposte ha tempestivamente rielaborato i pertinenti passaggi delle Istruzioni per la
            compilazione del certificato di salario (solo in francese) con entrata in vigore nel 2016. Le seguenti
            spiegazioni si riferiscono all’uso cosiddetto misto dell’auto aziendale, con la quale l’impiegato si reca
            anche al lavoro. Sinora, per l’uso privato dell’auto aziendale il contribuente doveva dichiarare un reddito
            forfetario in natura del 9,6 percento annuo del prezzo d’acquisto da computare nel certificato di salario.
            Nel caso di un prezzo d’acquisto di 50’000 franchi il reddito aumentava così di 4800 franchi. D’ora in poi
            il controvalore del chilometraggio percorso per recarsi al lavoro deve essere considerato come aggiunta allo
            stipendio. In caso di una distanza di 30 chilometri il forfait è di 9240 franchi (30 km x 2 per l’andata e
            il ritorno x 70 centesimi al chilometro x 220 giorni lavorativi). Da questi 9240 franchi sono dedotti i 3000
            franchi massimi concessi come deduzione delle spese di trasporto dei pendolari per l’imposta federale.
            Rimangono così 6240 franchi, che saranno sommati agli attuali 4800 franchi di computo sul salario come
            reddito imponibile. Con la nuova normativa l’importo da aggiungere al reddito nel nostro esempio sale dunque
            da 4800 a 11‘040 franchi – un massiccio aumento che darà certamente adito a numerose discussioni. Dossier
            fiscale Utili informazioni e novità sulle spese professionali, la formazione, le spese mediche e altre
            deduzioni sono pubblicate nella prima parte della nostra serie con 5 x 10 consigli fiscali.
        </body>
    </Document>
    <Document>
        <url>
            https://blog.migrosbank.ch/it/5-x-10-consigli-fiscali-per-il-2016-parte-1-deduzioni-professionali-e-generali/
        </url>
        <id>766C82C8E79E075B0C43EADBE713113D</id>
        <title>5 x 10 consigli fiscali per il 2016 - Parte 1</title>
        <body>Utilizzando correttamente le deduzioni fiscali è possibile ridurre le proprie uscite in misura notevole.
            Nella prima parte del nostro dossier fiscale approfondiamo le principali deduzioni professionali e generali.
            Inoltre spieghiamo le novità importanti per i contribuenti. Forse vi servite del computer anche per
            compilare la dichiarazione fiscale. È un modo pratico e molto più rapido. Alcune deduzioni sono addirittura
            riprese automaticamente dal sistema. Ma attenzione a non farvi trarre in inganno, perché molte deduzioni
            devono essere inserite di persona, altrimenti vanno perse. L’ottimizzazione delle deduzioni è dunque
            diventata sempre più uno «sport popolare». Infatti, nel nostro sistema fiscale queste agevolazioni rivestono
            ormai un’importanza enorme: Per la sola imposta federale diretta si avvicinano ai 10 miliardi di franchi
            l’anno. Purtroppo la normativa fiscale diventa sempre più complicata, basti pensare ai nuovi massimali per
            le deduzioni delle spese di trasporto dei pendolari. A seconda dei cantoni si applicano limiti molto diversi
            e cambia anche la modalità di conteggio delle auto aziendali. Con la nostra serie in materia fiscale, con i
            suoi 5 x 10 consigli, vogliamo darvi una mano a non perdere la visione d’insieme in questa giungla di
            regole. 1. Per molti la vita da pendolari diventa più cara Quella del 2015 sarà l’ultima dichiarazione
            fiscale in cui è possibile dedurre spese di trasporto illimitate come pendolari. A partire dal prossimo anno
            si applica una deduzione massima di 3000 franchi per l’imposta federale diretta. Dal momento che il periodo
            di misurazione ai fini della dichiarazione fiscale 2016 cade nell’anno corrente, l’attuale comportamento
            come pendolari ha già ripercussioni sulle tasse da pagare. In alcuni cantoni questa misura comporta solo un
            lieve aumento dell’onere fiscale, ma in altri il tragitto per recarsi al lavoro diventa molto più costoso.
            Nel nostro articolo «Deduzioni fiscali per i pendolari: di quanto aumentano le tasse» vi mostriamo gli
            effetti sulla base di esempi concreti. Inoltre riportiamo una tabella aggiornata con le regole in vigore in
            tutti i cantoni. L’articolo spiega anche che il cambiamento adottato comporta un trattamento fiscale molto
            più svantaggioso delle auto aziendali, il che darà certamente adito a numerose discussioni. 2. Deduzioni
            fiscali anche per i costi della formazione A partire dal 2016 saranno deducibili tutti i costi della
            formazione e del perfezionamento professionali. Diventano così più interessanti le riqualificazioni
            facoltative o le seconde formazioni nonché le spese per l’avanzamento professionale, perché sinora, a
            differenza dei costi della formazione, non potevano essere dedotte. Questa disposizione rappresenta un netto
            miglioramento, perché spesso sorgevano difficoltà nella delimitazione, ad esempio se uno studio post diploma
            era accettato o no dal fisco. La novità entrerà in vigore con la dichiarazione fiscale 2016, che sarà da
            compilare il prossimo anno e nella quale andranno già dedotti dal reddito i costi della formazione sostenuti
            nell’anno corrente. Per l’imposta federale la deduzione massima è di 12’000 franchi l’anno. I cantoni
            possono introdurre limiti propri: a Zurigo, per esempio, si applica lo stesso massimale di 12’000 franchi,
            in Ticino sono 10’000 franchi. D’altro canto Ginevra non prevede alcun limite per le imposte cantonali. Tra
            le spese deducibili si annoverano, oltre alle rette scolastiche, anche i costi per il tragitto, il materiale
            didattico, i pasti consumati fuori casa e, addirittura, i pernottamenti. In futuro, quindi, oltre il 90
            percento dei contribuenti può dedurre le spese sostenute per la formazione e il perfezionamento che,
            tuttavia, devono essere dimostrate e non possono essere pagate o rimborsate dal datore di lavoro. Dalla
            disposizione rimangono tuttora esclusi i costi della formazione primaria. Per esempio, l’apprendistato o
            l’istruzione di primo ciclo continua a non essere deducibile. Non saranno accettati neppure i corsi di
            lingue senza un minimo legame con il lavoro né altri corsi per il tempo libero. 3. Pasti fuori casa: il
            criterio dei 30 minuti In totale le agevolazioni fiscali concesse per i pasti consumati fuori casa
            raggiungono il mezzo miliardo di franchi l’anno. È dunque una delle voci più proficue nella dichiarazione
            fiscale. In concreto il forfait deducibile per ogni pasto principale fuori casa è pari a 15 franchi. Se il
            datore di lavoro versa un’indennità per i pasti, è possibile dedurne solo la metà, ossia 7.50 franchi, ma in
            caso di una distanza ridotta tra l’abitazione e il luogo di lavoro il fisco non accetta la deduzione. La
            Commissione di ricorso in materia di contribuzioni ha deciso che la pausa di mezzogiorno a casa, per
            risultare ammissibile, non deve essere inferiore ai 30 minuti netti (quindi dopo aver dedotto il tempo
            necessario per il percorso di andata e ritorno). 4. Home office: le spese per un locale privato di lavoro
            L’home office è di moda. Ecco perché ci si chiede sempre più spesso quali siano i requisiti per dedurre dal
            reddito i costi di un locale privato di lavoro. Le autorità fiscali pongono tre condizioni. La prima è che
            una parte importante dell’attività professionale deve essere svolta regolarmente in quel locale. In concreto
            la Commissione di ricorso in materia di contribuzioni parla di due giorni di lavoro a tempo pieno o del 40
            percento di un impiego a tempo pieno. Secondariamente, il datore di lavoro stesso non può mettere a
            disposizione un locale appropriato. I docenti, per esempio, devono poter dimostrare che la sede scolastica è
            priva degli spazi adeguati per preparare la lezione senza essere disturbati. In terzo luogo, il locale
            privato deve essere prevalentemente e regolarmente utilizzato per una parte importante dell’attività
            lavorativa. A queste condizioni il contribuente può dedurre fiscalmente una parte dell’affitto nonché delle
            spese della luce, del riscaldamento e della pulizia. Tuttavia la prassi in materia seguita dagli uffici di
            tassazione è restrittiva. Ciò significa che deve essere impossibile svolgere i relativi lavori in ufficio,
            ad esempio perché manca la calma necessaria oppure il tragitto è troppo lungo. 5. La giungla degli oneri
            sociali Le deduzioni degli oneri sociali sono possibili per tutti gli uomini, le donne o le famiglie
            indipendentemente dal reddito. Sono dunque uguali per i più e i meno abbienti. Tuttavia questo principio
            vale soltanto all’interno di un singolo cantone, mentre tra cantoni prevale una grande confusione su come
            trattare concretamente le deduzioni degli oneri sociali: nel cantone di Basilea-Città, per esempio, i
            coniugi possono dedurre un importo fisso di 35’000 franchi dal loro reddito, i single 18’000. In altri
            cantoni, tra cui Zurigo o Vaud, questa deduzione non è ammessa, tuttavia le coppie sposate beneficiano di
            un’apposita tariffa ridotta. Altri cantoni, tra cui Berna, hanno entrambe: una deduzione individuale e una
            tariffa per le coppie sposate. Per finire, cantoni come l’Argovia hanno introdotto un cosiddetto splitting:
            con questo sistema il reddito dei coniugi viene sì sommato, ma poi dimezzato (splitting integrale) o
            suddiviso per una quota di poco superiore al 50 percento (splitting parziale). Questa selva di disposizioni
            comporta che, a seconda dei cantoni, l’onere fiscale può variare molto non solo in base al reddito, ma anche
            allo stato civile, indipendentemente dall’aliquota fiscale applicata. Un esempio: Basilea-Città ha
            un’aliquota fiscale elevata, ma le generose deduzioni degli oneri sociali comportano che per una famiglia
            con un solo reddito da attività lucrativa e due figli l’assoggettamento comincia a partire da un reddito
            lordo di 66’000 franchi. Chi guadagna meno non paga tasse. Nel canton Zurigo, invece, una famiglia deve
            pagare le tasse già a partire da un reddito lordo di 39’000 franchi. Nell’Appenzello Interno questa soglia
            scende addirittura a 23’000 franchi. Altri esempi concreti sono pubblicati nell’articolo: «Le tasse dei
            Ticinesi nel confronto nazionale». Nelle deduzioni degli oneri sociali rientrano anche quelle per i figli. I
            dettagli in materia sono contenuti nella seconda parte della nostra serie sul fisco: Famiglia e unione
            domestica registrata (data di pubblicazione: 29.1.). 6. Il leasing dell’auto non conviene fiscalmente Per
            chi non vuole pagare in contanti la propria auto, il credito privato è più interessante del leasing dal
            punto di vista fiscale. Infatti, a differenza degli interessi del debito, i canoni del leasing non sono
            deducibili dall’imposta sul reddito. Dal momento che l’oggetto in leasing rimane di proprietà della società
            di leasing, il canone non costituisce un interesse da pagare, bensì semplicemente una commissione per la
            concessione dell’uso. Altre informazioni in materia sono pubblicate qui. 7. Custodire le ricevute delle
            spese sanitarie – una franchigia elevata ha i suoi vantaggi Le spese sanitarie che il contribuente deve
            pagare di persona sono deducibili dall’imposta federale sul reddito. In concreto ciò riguarda la franchigia
            della cassa malati e la partecipazione alle spese nonché le fatture non pagate dalla cassa malati. Tuttavia
            questa regola vale solo se l’importo supera il 5 percento del reddito netto. La maggior parte dei cantoni
            applica lo stesso valore soglia. Sono invece più generosi SZ e GL (3 percento), SG e VS (2 percento) e GE
            (0,5 percento). A Basilea-Campagna sono deducibili addirittura tutte le spese. Chi vuole dedurre tutti i
            costi deve poterli dimostrare nei confronti dell’ufficio di tassazione. Di conseguenza devono essere
            conservate scrupolosamente le relative ricevute e fatture, ad esempio per l’acquisto di farmaci prescritti
            dal medico o per le cure del dentista. Va segnalato inoltre che l’ammontare della franchigia scelta può
            influire sulla deducibilità fiscale delle spese sanitarie. Questo riguarda in particolare i redditi netti
            piuttosto bassi. I seguenti esempi illustrano il rapporto: Esempio di calcolo Reddito netto: 50&apos;000
            franchi di cui limite del 5%: 2500 franchi Caso 1 Caso 2 Franchigia 2500 franchi 300 franchi Part. alle
            spese 700 franchi 700 franchi Spese dentarie 800 franchi 800 franchi Totale spese 4000 franchi 1800 franchi
            Deduzione 1500 franchi nessuna Eccezioni: deduzione forfetaria dei premi assicurativi fatture del medico di
            10’000 franchi (avvertenza: una volta esaurita la franchigia, si applica una partecipazione alle spese del
            10 percento fino a un massimo di 700 franchi) 8. Come fare con le offerte di beneficenza Per le offerte a
            organizzazioni di pubblica utilità è possibile dedurre fino al 20 percento del reddito imponibile o del
            reddito netto ai fini dell’imposta federale e di gran parte delle imposte cantonali (JU e TI solo 10, NE 5
            percento). Basilea-Campagna è l’unico cantone senza limite massimo. In alcuni cantoni viene tuttavia
            applicato un importo minimo, il più alto a San Gallo con 500 franchi. Esistono differenze anche sui
            giustificativi da presentare: nel canton Obvaldo tutte le offerte devono essere provate, mentre in Turgovia
            solo a partire da un importo superiore a 1000 franchi. Per evitare discussioni su quali siano le
            organizzazioni di pubblica utilità, la maggior parte dei cantoni pubblica su Internet un elenco degli enti
            riconosciuti. Le quote versate ai partiti politici possono essere considerate fino a 10’100 franchi per
            l’imposta federale, mentre nei cantoni la deduzione va da 0 franchi (AI) a 20’000 franchi (SG, SO, ZG, ZH).
            9. Il fisco premia chi fa servizio nei pompieri e riveste cariche pubbliche Dall’anno di contribuzione 2013
            il soldo dei pompieri è fiscalmente esente fino a 5000 franchi per l’imposta federale. Alla fine del 2014
            anche tutti i cantoni hanno introdotto queste esenzioni. Alcuni cantoni concedono inoltre l’esenzione per le
            attività accessorie svolte presso le autorità comunali, scolastiche ed ecclesiastiche. A Zurigo, per
            esempio, può essere dedotto l’intero compenso fino a 8000 franchi e un pur sempre considerevole 20 percento
            dagli importi superiori, per un massimo di 12’000 franchi. Le quote associative ai sindacati non sono
            deducibili come spese professionali a livello di Confederazione, ma lo sono per la maggior dei cantoni
            (eccezioni: AI, FR, NE, NW, OW, SZ, UR, VD, ZG). 10. Pianificare le interruzioni dell’attività lucrativa a
            cavallo tra due anni Sarebbe opportuno pianificare a cavallo tra due anni un periodo sabbatico, un viaggio
            intorno al mondo oppure un’altra interruzione prolungata non retribuita dell’attività lavorativa. Per
            esempio, invece di fare un viaggio per tutto il 2016, dal punto di vista fiscale è più interessante
            cominciare il viaggio a metà del 2016 e protrarlo fino al primo semestre del 2017. Così la progressione
            fiscale si riduce per due anni. Per ricevere anche i numeri successivi della nostra serie con i consigli
            fiscali, potete abbonarvi alla Newsletter.
        </body>
    </Document>
    <Document>
        <url>https://blog.migrosbank.ch/it/tag/congiuntura/pagina/2/</url>
        <id>E674482B65CF6CAAA7ADD8BF0469B817</id>
        <title>Congiuntura Archivio - Page 2 of 4 - Banca Migros</title>
        <noindex>noindex,follow</noindex>
        <body>Sono le previsioni sull’inflazione e sull’evoluzione dei salari a decidere di quanto aumenteranno le
            rendite AVS. Dal 2007 l’inflazione è cresciuta al di sotto delle attese, quindi le rendite sono sempre
            risultate troppo elevate. Da una nostra analisi risulta che la somma in ballo supera i due miliardi di
            franchi. Continuare a leggere
        </body>
    </Document>
    <Document>
        <url>https://blog.migrosbank.ch/it/la-politica-dinvestimento-nel-2016/</url>
        <id>FE8D8A87D8FBAFBEA3D2019CA46738C4</id>
        <title>La politica d’investimento nel 2016 - Banca Migros</title>
        <body>La Banca Migros si attende che la volatilità rimanga elevata sui mercati finanziari, ma con un lungo
            orizzonte temporale gli investimenti azionari appaiono promettenti anche per il 2016. Markus Wattinger,
            responsabile dell’Asset Management, illustra la valutazione dei mercati finanziari all’avvicinarsi del nuovo
            anno. L’anno “difficile per gli investimenti”, annunciato all’inizio del 2015, è arrivato. Si può
            addirittura parlare di un anno negativo. Lo avevamo dichiarato in questa sede già in ottobre. Il 2015 è
            stato contrassegnato da numerose difficoltà, che hanno continuamente alimentato una volatilità elevata e
            messo a dura prova i nervi degli investitori. L’abolizione del cambio minimo con l’euro, la crisi in Grecia
            e i timori per la crescita in Cina sono solo alcuni esempi. Dopo qualche anno positivo, il 2015 ci ha
            riconfermato esplicitamente che un lungo orizzonte temporale è molto importante nella gestione patrimoniale.
            Qui emerge un parallelismo tra gli investimenti e il vino: non tutti gli anni sono buoni. La crescita
            economica mondiale nel 2016 Per il 2016 ci attendiamo una solida crescita economica del 3 percento circa su
            scala mondiale. Mentre negli Stati Uniti e in Europa il quadro migliora leggermente, in Cina e in Asia la
            congiuntura dovrebbe subire un’ulteriore frenata, seppure contenuta. In generale riteniamo che nel 2016 gli
            impulsi alla crescita provengano in pari misura dai paesi industrializzati e da quelli emergenti. Negli
            Stati Uniti la domanda di consumi beneficerà della migliorata situazione sul mercato del lavoro. Fungeranno
            da sostegno anche gli effetti positivi del benessere e una crescita più sostenuta dei crediti. Per l’Europa
            crediamo che gli stimoli di politica monetaria continuino a conferire slancio all’economia. La crescita
            dovrebbe essere attribuibile sia ai consumi privati sia al leggero aumento degli investimenti. Per la
            Svizzera ci attendiamo una crescita dell’1,3 percento circa, sostenuta soprattutto dai solidi consumi
            interni. Posizionamento tattico: azioni sovraponderate rispetto alle obbligazioni Alla soglia del 2016
            giudichiamo favorevoli le prospettive per le azioni. Esiste ancora un potenziale di rialzo non appena gli
            investitori riusciranno a valutare le conseguenze della prima tornata di aumenti dei tassi da parte della
            Fed, la banca centrale americana. Tuttavia, anche nel 2016, i prezzi delle azioni registreranno un andamento
            irregolare. Occorre osservare alcuni rischi e fattori d’incertezza. Pensiamo al terzo trimestre del 2015: le
            preoccupazioni per la crescita in Cina hanno causato un notevole disorientamento riguardo alle prospettive
            di crescita globali e pesanti correzioni sulle borse. D’altro canto la combinazione tra una crescita
            economica moderata e una politica monetaria prevalentemente espansiva ha favorito gli asset più rischiosi,
            tra cui le azioni. Preferiamo le azioni dell’Eurozona, che beneficiano di vantaggiosi costi di
            rifinanziamento grazie alla politica monetaria espansiva della Banca centrale europea (BCE). Inoltre le
            società orientate alle esportazioni della zona euro saranno favorite dall’euro debole e registreranno una
            considerevole crescita degli utili. Le azioni svizzere archivieranno invece utili deludenti per l’anno
            appena trascorso sulla scia della forza del franco. Nel medio termine ci attendiamo tuttavia una solida
            ascesa degli utili. Insieme con un rendimento del dividendo superiore al 3 percento, ciò dovrebbe consentire
            alle azioni svizzere di ottenere una performance complessiva considerevole. Poco allettante il profilo di
            rischio-rendimento delle obbligazioni più sicure Mentre la banca centrale americana aumenterà i tassi, la
            BCE e la Banca nazionale svizzera continueranno a seguire un corso espansivo di politica monetaria. Ciò
            dovrebbe limitare fortemente il potenziale di rialzo dei tassi nella zona euro e in Svizzera. Sul livello
            attuale delle quotazioni basterebbe un modesto aumento dei rendimenti per causare significative perdite
            sulle obbligazioni a lunga scadenza. In questo scenario si è affermato un nuovo detto tra gli asset manager:
            invece di tassi a rischio zero, il mercato obbligazionario offre ora rischi a tasso zero. La rivalutazione
            dell’USD potrebbe perdere slancio Il mercato presuppone che l’USD prosegua la sua avanzata. Nel 2015 il
            dollaro si è costantemente apprezzato rispetto alle valute di tutti i principali partner commerciali e il
            suo tasso di cambio ponderato su base commerciale si colloca ora sul livello più alto da molti anni. La
            forza del dollaro dovrebbe proseguire nel primo semestre del 2016, tanto più che il primo aumento dei tassi
            funge da sostegno e la BCE non ha motivo di limitare il proprio corso espansivo. Sulla base della parità del
            potere d’acquisto la valutazione del dollaro appare tuttavia un po’ eccessiva. Inoltre alcuni esponenti
            della Fed hanno espresso preoccupazione per il possibile effetto del dollaro forte sulle esportazioni e
            sull’inflazione. Il prossimo anno il franco svizzero dovrebbe muoversi in una fascia ristretta rispetto
            all’euro. Se la BCE continua a seguire un corso ultraespansivo di politica monetaria, il potenziale di
            deprezzamento del franco svizzero appare limitato.
        </body>
    </Document>
    <Document>
        <url>https://blog.migrosbank.ch/it/l-euro-nexiste-pas-it/</url>
        <id>176539A8A2D3DA0F17740079724B35BB</id>
        <title>«L’euro n’existe pas»</title>
        <body>Le economie dei paesi dell’euro divergono sempre più tra loro, il che è negativo per la Svizzera: come
            dimostra la nostra analisi, l’economia svizzera ha il maggiore svantaggio valutario proprio nei confronti
            della Germania, che è il principale partner commerciale. «La Suisse n’existe pas.» Così recitava il
            provocatorio motto della Svizzera all’Esposizione universale di Siviglia del 1992. Ma a quale conclusione
            giungiamo, se esaminiamo l’esistenza della moneta unica? La mia risposta è: «L’euro n’existe pas» – a
            tutt’oggi l’euro non è uno spazio monetario omogeneo. Le contrapposizioni tra le economie dei paesi
            dell’euro diventano sempre più profonde. Questa crescente disparità è raffigurata nel grafico seguente. Le
            curve indicano i costi più o meno elevati di produzione di un determinato paese. Per cominciare prendiamo il
            cosiddetto tasso di cambio effettivo reale dell’Italia, quindi il cambio dell’«euro italiano» (i dettagli
            sul calcolo sono riportati nel riquadro in basso). Come vediamo, dal 2000 è costantemente aumentato, perché
            il costo del lavoro per unità di prodotto è cresciuto in misura superiore alla media. Prima, ai tempi della
            lira, l’Italia avrebbe potuto svalutare la propria moneta per invertire questa evoluzione e aiutare gli
            esportatori a tornare competitivi. Ma all’intero dell’Eurozona un simile espediente non funziona più.
            Svizzera cara, Germania conveniente Tassi di cambio effettivi reali di alcuni paesi in base al costo del
            lavoro per unità di prodotto. In Germania la situazione è esattamente inversa: come illustra il grafico,
            l’«euro tedesco» è troppo conveniente. Da quando è stato abolito il marco «forte», anche qui manca una
            valvola per correggere lo squilibrio. Tuttavia, per l’export tedesco la sottovalutazione è un enorme
            vantaggio, perché riesce a vendere le proprie merci a prezzi inferiori. L’«euro francese» presenta invece
            una valorizzazione adeguata. Allora che dire del tasso di cambio effettivo reale della Svizzera? Dal grafico
            risulta che la crisi finanziaria ha provocato una forte rivalutazione del franco, perché il nostro paese era
            ambito come «lido sicuro». Per gli esportatori svizzeri questo non rappresenta uno svantaggio rispetto
            all’Italia, dove l’industria soffre a sua volta del caro «euro italiano». Invece l’handicap è maggiore nei
            confronti della concorrenza tedesca, che beneficia del debole «euro tedesco». Il vantaggio della Germania in
            termini di cambio si colloca attorno al 25 percento. Per l’economia svizzera questo aspetto è ancora più
            negativo, poiché la Germania è il principale partner commerciale. Oltre il 40 percento delle esportazioni
            nell’UE è destinato ai nostri vicini tedeschi, mentre la Francia, il secondo maggior paese importatore, ha
            una quota pari appena al 15 percento. Inoltre lo svantaggio valutario rispetto alle imprese francesi ammonta
            «solo» al 10 percento circa. Con un costante incremento della produttività, che riduce il costo del lavoro
            per unità di prodotto, gli esportatori svizzeri possono cercare di far tornare il cambio effettivo reale del
            franco sul livello dell’«euro francese». Ma l’enorme divario rispetto alla Germania non può essere colmato
            di certo solo con una maggiore efficienza. Tra l’altro, nella zona euro prosegue il tendenziale
            deprezzamento: si prevede che il 10 marzo la Banca centrale europea (BCE) apra ancora di più i rubinetti
            della liquidità. Placa così provvisoriamente l’avversione alla moneta unica in paesi tra cui l’Italia, la
            Spagna o la Francia. Ma la BCE non riesce a eliminare i gravi squilibri presenti nella zona euro, perché il
            grande favorito dell’euro debole rimane l’export tedesco, come dimostra l’avanzo commerciale record, pari a
            250 miliardi di euro lo scorso anno. A titolo di confronto, basti citare che nel 2000 era pari a 60
            miliardi. L’Unione europea diventa dunque più frastagliata, con la conseguenza che i paesi competono tra
            loro con armi sempre più impari, non solo all’interno dell’Europa. Persino negli Stati Uniti le proteste
            contro l’«euro tedesco» troppo conveniente alzano i toni, nonostante i rapporti commerciali relativamente
            modesti. Anche la banca statunitense JP Morgan ha analizzato fino a che punto l’euro possa essere definito
            come uno spazio monetario omogeneo. Ha quindi misurato gli squilibri all’interno dell’Eurozona sulla base di
            cento criteri socioeconomici. Il risultato è poi stato confrontato con un’unione monetaria fittizia,
            composta di tutti i paesi nel mondo che cominciano con la lettera «M». L’esito è sconcertante: all’interno
            di questa unione composta casualmente le differenze sono minori rispetto a quelle dell’Eurozona. «L’euro
            n’existe pas – vive la différence!»
        </body>
    </Document>
    <Document>
        <url>https://blog.migrosbank.ch/it/categoria/a-proposito/</url>
        <id>C873D5CE02D0805AE2D7B6AED4F75B90</id>
        <title>A proposito Archives - Banca Migros</title>
        <noindex>noindex,follow</noindex>
        <body>Anche lo scorso Natale migliaia di oggetti hanno cambiato proprietario. Un regalo piuttosto comune in
            Svizzera è il marengo. Queste monete d’oro hanno un glorioso passato, ma chi le riceve spesso non sa quanto
            valgano davvero. Continuare a leggere
        </body>
    </Document>
    <Document>
        <url>https://blog.migrosbank.ch/it/il-valore-del-denaro/</url>
        <id>6B0FA8C8A8BAD8FF262D583C8A7B59AC</id>
        <title>Il valore del denaro - Banca Migros</title>
        <body>A proposito di denaro… Il valore indicato non è sempre quello giusto. Talvolta il valore materiale supera
            quello nominale. L’originaria moneta australiana da 50 centesimi conteneva una quota di argento dell’80% e,
            con l’aumento del prezzo del metallo, è arrivata a valere anche 2 dollari, quindi il quadruplo del valore
            nominale. Anche la vecchia moneta tedesca da 1 pfennig costava 2.1 pfennig per essere prodotta, quindi più
            del doppio. I cinque centesimi svizzeri sono composti per il 92% di rame, il 6% di alluminio e il 2% di
            nichel. Pesano 1.8 grammi e hanno uno spessore di 1.25 millimetri. Nel 2005 il prezzo del rame ha toccato un
            nuovo record. All’epoca ci si è chiesti se abolire la più piccola moneta svizzera. La domanda è senz’altro
            giustificata: la coniazione dei cinque centesimi costa alla Confederazione 4.22 centesimi, che è meno del
            valore nominale, ma in proporzione dodici volte di più della produzione di un cinque franchi.
        </body>
    </Document>
    <Document>
        <url>https://blog.migrosbank.ch/it/autore/urs-aeberli/</url>
        <id>49704F47AAD561C15F562CDB96758BE3</id>
        <title>Urs Aeberli, Autore di Banca Migros</title>
        <body>Un risanamento energetico non è soltanto rispettoso dell’ambiente, ma è anche finanziariamente
            interessante. Oltre alla riduzione dei costi dell’energia, ne conseguono effetti positivi per il
            finanziamento e i proprietari ottengono incentivi e agevolazioni fiscali. Tra l’altro, il valore stabile
            dell’edificio migliora. Ecco un esempio, finanziato dalla Banca Migros. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/4/</url>
        <id>12BA7EEDAD536B04E50D8787377C113F</id>
        <title>Urs Aeberli, Autore di Banca Migros - Page 4 of 9</title>
        <body>La carta Maestro della Banca Migros è munita della tecnologia geoblocking, che fornisce una protezione
            efficace contro lo skimming, ossia il prelevamento fraudolento di contanti grazie ai dati copiati dalle
            tessere. Continuare a leggere
        </body>
    </Document>
    <Document>
        <url>https://blog.migrosbank.ch/it/ipoteche-vantaggiose-e-ben-consigliate/</url>
        <id>3B7984CD200F4CB25C64018345FC7955</id>
        <title>Ipoteche - vantaggiose e ben consigliate</title>
        <body>Sul mercato ipotecario si fa sempre più pressante la presenza di piattaforme online, assicuratori e casse
            pensioni, che generalmente hanno un’offerta molto limitata. Per chi, invece, cerca un finanziamento su
            misura a condizioni vantaggiose la Banca Migros è l’indirizzo giusto. I tassi ipotecari sono ai minimi
            storici, il che dovrebbe facilitare la ricerca di un finanziamento vantaggioso per i proprietari
            immobiliari. Ma le offerte devono essere esaminate con attenzione. La Banca Migros offre una valida
            consulenza, che tiene conto delle esigenze individuali a livello abitativo e finanziario. Alla Banca Migros
            ottenete una consulenza personalizzata non solo al momento della stipulazione del contratto. Rimaniamo al
            vostro fianco anche in seguito, quando cambia la vostra situazione abitativa, per esempio se trovate un
            nuovo posto di lavoro, se la famiglia si allarga oppure se traslocate in un immobile più adatto all’età. Chi
            stipula un mutuo ipotecario con aziende online o compagnie assicurative rinuncia totalmente o in parte a
            questo tipo di consulenza. Tra l’altro i suddetti offerenti limitano quasi sempre l’anticipo al 65-75
            percento, mentre la Banca Migros concede finanziamenti ipotecari fino all’80 percento del valore di mercato.
            Uno degli svantaggi con le piattaforme online e gli assicuratori è che si limitano a semplici finanziamenti
            standard e non lasciano spazio a soluzioni specifiche, come quelle offerte dalla Banca Migros, per esempio
            nel caso di una proprietà subaffittata o di oggetti a uso misto. Un’altra prerogativa della Banca Migros è
            la sua offerta completa. La Banca Migros propone un’ampia gamma di prodotti ipotecari, tra cui il credito di
            costruzione e ristrutturazione, sempre a condizioni vantaggiose. Altri offerenti, tra cui le compagnie di
            assicurazione e le casse pensioni, puntano prima di tutto alla concessione di prestiti ipotecari a lungo
            termine. Ma in questo momento le ipoteche Libor e le ipoteche fisse a breve scadenza sono interessanti per i
            clienti che prevedono una fase prolungata di tassi bassi. Vale la pena di dare un’occhiata alle condizioni
            della Banca Migros. Alla Banca Migros avete la certezza di non trovare solo specchietti per le allodole.
            Potete contare di ottenere tassi d’interesse vantaggiosi anche al prossimo rinnovo del contratto. Infatti la
            Banca Migros, che è un’azienda ispirata a valori cooperativi, non punta a massimizzare il proprio utile,
            bensì a offrire condizioni favorevoli. Ciò non riguarda soltanto l’ammontare del tasso d’interesse attuale.
            La Banca Migros calcola la sopportabilità a lungo termine dei mutui ipotecari con un tasso d’interesse
            teorico del 4,5 percento. Molti continuano ad applicare un tasso del 5 percento, limitando notevolmente il
            margine di manovra per il finanziamento. A differenza di numerosi altri offerenti, la Banca Migros rinuncia
            inoltre al tasso maggiorato sull’ipoteca di secondo grado, ossia su quella parte del finanziamento che
            supera i due terzi del valore dell’anticipo. Richiedete un’offerta personale. Nel corso di un colloquio vi
            presentiamo le diverse opzioni a disposizione per un finanziamento ipotecario e vi allestiamo un’offerta
            individuale.
        </body>
    </Document>
    <Document>
        <url>https://blog.migrosbank.ch/it/interrogazione-del-conto-ecco-il-sistema-piu-semplice/</url>
        <id>A70B07A3B545939656AA066B14108CCB</id>
        <title>Interrogazione del conto – ecco il sistema più semplice</title>
        <body>Volete conoscere il saldo del conto o gli ultimi movimenti in tutta comodità e in tempi brevi? Avete a
            disposizione diverse possibilità, a seconda se avete a portata di mano un computer o un telefono. Spesso c’è
            poco tempo. Dovreste sapere al più presto se l’atteso bonifico vi è già stato accreditato sul conto. Oppure
            avete bisogno di accertarvi rapidamente che il vostro conto sia sufficientemente coperto dopo gli ultimi
            pagamenti. Nessun problema: la Banca Migros vi offre diverse possibilità di conoscere il saldo e i movimenti
            del conto in fretta e in modo molto semplice. Il modo più semplice per interrogare il conto è con
            l’e-banking. Se non avete ancora accesso all’e-banking, potete farlo attivare qui. Così avete il grande
            vantaggio di poter interrogare il conto anche con lo smartphone, ovunque vi troviate e in qualunque momento.
            Se il vostro cellulare non ha l’accesso a Internet, avete a disposizione il servizio Telesaldo che fornisce
            informazioni per telefono. Così è possibile interrogare il saldo e gli ultimi movimenti dei conti attivati,
            24 ore su 24 e da tutto il mondo. Le informazioni possono pervenire anche via sms. Per utilizzare Telesaldo
            basta iscriversi una volta sola . Per informazioni personali sul saldo e sui movimenti del conto potete
            rivolgervi alla Hotline per il saldo del conto chiamando il numero 0848 806 001. A differenza del servizio
            Telesaldo la Hotline non è operativa 24 ore su 24, bensì nei giorni lavorativi dalle 8 alle 19 e il sabato
            dalle 8 alle 12.
        </body>
    </Document>
    <Document>
        <url>https://blog.migrosbank.ch/it/tag/conto/</url>
        <id>B37DD3A6F4BDEEE2B995ACC4DFAD7D23</id>
        <title>Conto Archivio - Banca Migros</title>
        <noindex>noindex,follow</noindex>
        <body>Volete conoscere il saldo del conto o gli ultimi movimenti in tutta comodità e in tempi brevi? Avete a
            disposizione diverse possibilità, a seconda se avete a portata di mano un computer o un telefono. Continuare
            a leggere
        </body>
    </Document>
    <Document>
        <url>https://blog.migrosbank.ch/it/tag/e-banking-it/</url>
        <id>5F80D0B73278ED600C40824A43CD9B02</id>
        <title>E-Banking Archivio - Banca Migros</title>
        <noindex>noindex,follow</noindex>
        <body>Volete conoscere il saldo del conto o gli ultimi movimenti in tutta comodità e in tempi brevi? Avete a
            disposizione diverse possibilità, a seconda se avete a portata di mano un computer o un telefono. Continuare
            a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/2/</url>
        <id>09DCA5BC44EBB55E9F6F940236752724</id>
        <title>Urs Aeberli, Autore di Banca Migros - Page 2 of 9</title>
        <body>Desiderate distribuzioni stabili come nel caso di un’obbligazione, ma anche l’opportunità di approfittare
            dell’andamento positivo di un’azione? In tal caso puntate su azioni con dividendi costantemente elevati.
            Così combinate il meglio di due mondi diversi. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/mobile-banking/</url>
        <id>5A27EC2F736408642F0B4F75F7694D8F</id>
        <title>Mobile Banking Archivio - Banca Migros</title>
        <noindex>noindex,follow</noindex>
        <body>Ora il Mobile Banking della Banca Migros è ancora più pratico: potete aprire l’app con l’impronta digitale
            o il riconoscimento facciale e con i widget saldo e deposito avete sempre sotto controllo le vostre finanze
            anche senza effettuare il login. Continuare a leggere
        </body>
    </Document>
    <Document>
        <url>https://blog.migrosbank.ch/it/risparmiate-tempo-grazie-alle-fattura/</url>
        <id>73FFAAE236C451348240A2EEE026AF27</id>
        <title>Risparmiate tempo grazie all’e-fattura - Banca Migros</title>
        <body>Il sistema più semplice per pagare le fatture? Ecco l’e-fattura: ricevete tutte le fatture direttamente
            nell’e-banking – bastano pochi clic del mouse per controllare e pagare le vostre fatture. Sicuramente capita
            anche a voi: a fine mese le fatture si accumulano sulla scrivania. Alcune sono arrivate forse per mail,
            oppure possono essere scaricate dal portale degli emittenti. Negli ultimi anni sono sempre più numerosi i
            modi in cui le fatture arrivano ai clienti. Inoltre sempre più emittenti addebitano commissioni per le
            fatture cartacee. Questi sviluppi comportano più lavoro e spese più elevate per i clienti. L’e-fattura
            aiuta. Grande comodità, controllo totale – a costo zero Grazie all’e-fattura ricevete tutte le fatture
            direttamente nell’e-banking. Bastano pochi clic del mouse per controllare e pagare le vostre e-fatture,
            senza aggiungere lavoro né aumentare le spese. Pagate le vostre fatture in modo rapido e pratico e
            risparmiate tempo. Un altro vantaggio: non arrivate mai in ritardo con il pagamento di una fattura. Basta
            attivare l’abilitazione permanente dell’e-fattura. Potete farlo nell’e-banking, nella lista dei vostri
            emittenti attivi. L’e-fattura si è ormai affermata Sono già più di 1000 aziende a offrire l’e-fattura. Il
            cellulare, Internet, la cassa malati, le carte di credito, l’elettricità e molto altro possono essere
            comodamente pagati con l’e-fattura dall’e-banking. E se decidete di aderire all’e-fattura siete in ottima
            compagnia: oltre 1,2 milioni di clienti e-banking in Svizzera hanno scelto di utilizzare questo servizio. Un
            premio in palio per chi aderisce subito Vi abbiamo convinti? Aderite alla voce del menu «e-fattura»
            nell’e-banking della Banca Migros. Utilizzate già l’e-fattura? In tal caso verificate all’indirizzo
            www.e-fattura.ch/it/emittenti-di-fatture se, da quando avete aderito al sistema, si sono aggiunti emittenti
            che vi interessano. Quest’anno l’e-fattura mette in palio 1000 franchi al mese tra tutti gli aderenti al
            sistema. Con un po’ di fortuna potreste essere voi i prossimi vincitori! Per maggiori informazioni, vedasi
            su bancamigros.ch/e-fattura.
        </body>
    </Document>
    <Document>
        <url>https://blog.migrosbank.ch/it/crollo-della-borsa-panico-ingiustificato/</url>
        <id>541ACC5AE56B567E9354B13759A21C60</id>
        <title>Crollo della borsa - Panico ingiustificato</title>
        <body>La borsa ha cominciato malissimo il 2016. Approfondiamo i motivi del crollo e inquadriamo questo scivolone
            in prospettiva storica. Siamo del parere che la borsa abbia subito una reazione esagerata, ma gli
            investimenti in azioni rimangono interessanti. I mercati sono stati improvvisamente travolti
            dall’incertezza. Quali sono i motivi? Il fattore scatenante è la fragilità economica della Cina che,
            comunque, non giunge affatto di sorpresa. Anche su questo blog abbiamo segnalato i rischi a più riprese: il
            debito della Cina non può continuare a crescere (v. «Quali debitori devono tremare») e c’è il pericolo di
            una pesante svalutazione dello yuan cinese. I mercati finanziari si sono aggrappati a lungo alla speranza
            che il governo cinese avrebbe fatto fronte ai problemi rapidamente, tra l’altro grazie alle enormi riserve
            valutarie di 3300 miliardi di dollari. La fuga accelerata di capitali (solo nell’ultimo semestre ha
            raggiunto i 500 miliardi di dollari) dimostra invece che la Cina è più debole di quanto ritenuto da molti.
            Ad aggravare la situazione è sopraggiunto il nuovo scivolone del petrolio. Il prezzo, che lo scorso autunno
            si era stabilizzato, è sceso di un terzo in breve tempo. Ciò ha costretto numerosi fondi d’investimento dei
            paesi produttori a ridurre la propria esposizione azionaria per compensare i mancati introiti sul petrolio.
            Dall’inizio dell’anno la borsa svizzera ha lasciato sul terreno il 6,8 percento (in base all’apertura del
            29.1.). Fino a che punto questa flessione è drammatica? Ammettiamo che uno scivolone di tale portata è
            piuttosto raro, ma senz’altro possibile. Chi sceglie di investire in azioni deve poter sopportare queste
            fluttuazioni. Lo dimostrano anche i dati storici: ho analizzato gli utili e le perdite mensili della borsa
            svizzera negli ultimi sessant’anni. Come dimostra il seguente grafico, una perdita mensile superiore al 6
            percento si è verificata con una frequenza cumulata del 6,3 percento. Quindi avviene piuttosto spesso, in
            media ogni 16 mesi. Una perdita mensile superiore all’8 percento è molto più rara, in media ogni 2,5 anni
            circa. Dal grafico emerge un altro fatto interessante: la probabilità che un azionista subisca una perdita
            nell’arco di un mese è del 40 percento circa. Viceversa, il 60 percento dei mesi si chiude in utile. Su un
            anno la probabilità statistica di ottenere una performance positiva sale addirittura al 70 percento. Le
            forti oscillazioni sono piuttosto rare Distribuzione della frequenza delle oscillazioni mensili sulla borsa
            svizzera dal 1955. Esempio di lettura: una perdita compresa tra il 6 e l’8 percento al mese si è verificata
            con una frequenza del 2,9 percento. Purtroppo le prospettive per il 2016 non sono affatto rosee. Infatti si
            parla del cosiddetto “effetto Gennaio”, secondo il quale spesso la borsa si muove per tutto l’anno in linea
            con l’andamento di gennaio. Questo effetto esiste davvero? Anche qui ho valutato i dati della borsa svizzera
            degli ultimi sessant’anni: in sei casi su dieci, l’anno si è chiuso con lo stesso segno positivo o negativo
            del mese di gennaio. A livello statistico dobbiamo dunque concludere che l’effetto Gennaio esiste. Ma per
            gli investitori conta di più un’altra domanda: è opportuno vendere le azioni a fine gennaio, dopo che le
            perdite si sono già verificate nel corso del mese? La risposta è no, almeno dal punto di vista statistico.
            Se analizziamo tutti gli anni, nei quali la borsa è scivolata in territorio negativo in gennaio, le
            quotazioni entro la fine dell’anno sono pur sempre aumentate rispetto a fine gennaio nel 60 percento dei
            casi. Sono comunque più importanti i fondamentali, che per le azioni si confermano positivi. In altri
            termini, è da considerarsi poco probabile lo scenario che le perdite della borsa annuncino una frenata della
            congiuntura o, addirittura, una recessione? Ne sono più che convinto. Indubbiamente il nervosismo sui
            mercati finanziari ci rivela un aumento dei rischi congiunturali. Ma questo fatto non andrebbe
            sopravvalutato. Una volta il premio Nobel Paul Samuelson ha dichiarato, con acutezza d’ingegno, che i
            mercati azionari sono riusciti a prevedere nove delle ultime cinque recessioni. In altri termini, talvolta
            le borse tendono a un eccessivo pessimismo e, dal mio punto di vista, anche questa volta è così. Infatti gli
            utili societari, soprattutto negli Stati Uniti, sono tuttora molto elevati in prospettiva storica (v. il
            grafico seguente). Da alcuni mesi le aspettative aggregate in materia di utili da parte dei grandi gruppi
            statunitensi sono state sì riviste leggermente al ribasso, ma per due cause specifiche, che riguardano solo
            singoli settori: da un lato il comparto petrolifero risente del basso prezzo del greggio, dall’altro
            l’industria orientata all’esportazione è penalizzata dalla rivalutazione del dollaro. Escludendo questi
            fattori straordinari, l’andamento della congiuntura si conferma robusta. Utili societari ai massimi storici
            Andamento degli utili societari in percentuale del prodotto interno lordo negli Stati Uniti dal 1960. I
            margini delle società europee sono inferiori rispetto agli Stati Uniti, ma possono ancora recuperare, tra
            l’altro grazie all’euro debole. Anche per i grandi gruppi industriali svizzeri le previsioni in materia di
            utili per l’anno in corso sono tuttora chiaramente in territorio positivo. Su alcuni settori, tra cui
            l’industria orologiera, pesa senz’altro la debolezza della Cina, la cui quota sull’intero export è comunque
            limitata all’8 percento circa. E quali sono i rischi sul fronte delle valutazioni azionarie? Attualmente il
            rapporto prezzo/utile (P/E) dello Swiss Market Index raggiunge quasi i 16 punti, rispetto a una media di 14
            negli ultimi dieci anni. Il rapporto prezzo/valore di libro, pari a 2,4, è addirittura leggermente al di
            sotto della media decennale. Anche il rendimento dei dividendi, attualmente pari al 3,2 percento, non rivela
            alcuna sopravvalutazione. Lo scorso anno le 20 società dell’SMI hanno distribuito la cifra record di 37,5
            miliardi di franchi. Nel 2016 questa somma dovrebbe aumentare ancora. Per beneficiare dei dividendi, gli
            azionisti devono tuttavia avere un lungo orizzonte temporale, come evidenzia il grafico. Infatti, solo
            reinvestendo i dividendi distribuiti, gli interessi composti riescono davvero a esplicare il loro effetto.
            Con un rendimento costante del dividendo pari al 3 percento occorrono 23 anni per raddoppiare il capitale
            solo sulla scorta delle distribuzioni reinvestite, quindi senza considerare alcun progresso delle
            quotazioni. I dividendi sono per gli investitori a lungo termine Performance dello Swiss Market Index con i
            dividendi reinvestiti o senza considerare le distribuzioni dal 2006. A mio parere, il fatto che sui mercati
            finanziari prevalga un certo scetticismo è un segnale positivo: indica infatti che siamo molto lontani da un
            clima di euforia o da una «esuberanza irrazionale», che sarebbe tipica della fase conclusiva di un boom. Non
            a caso si dice che la borsa deve arrampicarsi su un «Wall of Worry» (un muro di preoccupazioni). Sarebbe
            dunque più pericoloso se tra gli investitori si fosse diffusa una generale avventatezza. Anche da questo
            punto di vista molti fattori inducono a credere che già tra qualche mese gli azionisti saranno premiati per
            la loro resistenza.
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/11/</url>
        <id>5C6924959379DA12EFF806CB44528BC6</id>
        <title>Albert Steck, Autore di Banca Migros - Page 11 of 11</title>
        <body>Aiuto, mancano le opportunità d’investimento! La riserva di liquidità degli Svizzeri è ormai salita a
            oltre 600 miliardi di franchi. Gli investitori dovrebbero accontentarsi di aspettare tempi migliori? Leggete
            qui la nostra risposta. Continuare a leggere
        </body>
    </Document>
    <Document>
        <url>https://blog.migrosbank.ch/it/sicurezza-per-i-proprietari-immobiliari/</url>
        <id>BB4D63A430B48D906CE9331CBDE85343</id>
        <title>Sicurezza per i proprietari immobiliari - Banca Migros</title>
        <body>I tassi ipotecari rimangono su un minimo storico, dando una bella boccata d’ossigeno ai proprietari
            immobiliari. Qui spieghiamo come scegliere un finanziamento sicuro della casa anche se i tassi salgono. A
            seconda della durata un’ipoteca fissa di 500’000 franchi costa attualmente da 450 a 900 franchi al mese. Per
            un finanziamento immobiliare è tuttavia determinante la sopportabilità a lungo termine. È indubbio che i
            tassi torneranno a salire: ci manca di sapere solo quando e quanto. Il calcolo della sopportabilità della
            Banca Migros si basa pertanto su un tasso medio a lungo termine del 4,5 percento. Risparmi enormi I
            proprietari immobiliari dovrebbero accantonare il denaro risparmiato sugli interessi. Saranno così al riparo
            se i prezzi degli immobili dovessero scendere (anche se questo scenario è per il momento improbabile). Lo
            spieghiamo con l’esempio di un’ipoteca fissa a dieci anni di 500’000 franchi: con un tasso teorico del 4,5
            percento il proprietario mette in preventivo 22’500 franchi di interessi l’anno, ossia 225’000 franchi per
            dieci anni. Il tasso effettivo attuale è tuttavia del 2,2 percento circa, pertanto l’onere complessivo degli
            interessi è di appena 110’000 franchi. Rispetto alla proiezione suindicata il risparmio è di 115’000
            franchi. Chi accantona questo denaro come sicurezza per il futuro può ridurre l’ipoteca da 500’000 a 385’000
            franchi alla scadenza. Come dimostra l’esempio, il proprietario immobiliare è sempre al sicuro con questo
            calcolo prudente della sopportabilità. I clienti della Banca Migros possono inoltre contare su una stima
            cauta del valore di mercato dell’immobile, il che evita loro di pagare un prezzo irrealistico per l’oggetto
            da acquistare.
        </body>
    </Document>
    <Document>
        <url>https://blog.migrosbank.ch/it/un-ristagno-lungo-cento-anni/</url>
        <id>C3E33786323E054DDAB2565470F5CE0C</id>
        <title>Un ristagno lungo cento anni</title>
        <body>Secondo lei quante possibilità ha l’Europa di riprendersi del tutto dalla crisi? Ogni nuova generazione
            gode di un benessere superiore al precedente. Questa promessa è profondamente ancorata nella nostra
            mentalità, come se fosse una legge naturale. In realtà il ventesimo secolo ci ha riservato un boom favoloso,
            ma la storia ci insegna che una crescita così poderosa è un’eccezione. E persino nel fiorente secolo scorso
            non tutte le regioni hanno beneficiato della ripresa in pari misura. L’Argentina insegna Prodotto interno
            lordo (Pil) pro capite rispetto alla Svizzera (il valore svizzero corrisponde al 100 percento): anche
            l’Argentina ha raggiunto una crescita dell’1 percento nella media annua. Ma rispetto all’incremento della
            ricchezza negli altri paesi l’Argentina è pesantemente retrocessa. (Dati: Banca Migros / Maddison Project /
            OCSE) Prendiamo l’Argentina: cento anni fa il paese si annoverava tra i più ricchi del pianeta, ma da allora
            la discesa è stata continua, come illustra bene il grafico con il prodotto interno lordo (Pil) pro capite. I
            dati sono raffigurati in modo tale che la Svizzera costituisca il parametro di riferimento con un valore
            costante di 100. In concreto, un secolo fa la ricchezza dell’Argentina raggiungeva il 90 percento del
            livello svizzero, nel frattempo è appena al 40 percento. Altri paesi potrebbero subire quello che
            l’Argentina sta vivendo da cento anni. Non solo in Giappone, ma anche in tanti altri paesi europei si
            moltiplicano i segnali di un ristagno prolungato: in Italia il Pil pro capite è fermo al livello del 1998 e
            il divario rispetto alla Svizzera è come quello di trent’anni fa. La Grecia ha vissuto un tracollo
            drammatico, con un’economia che in soli cinque anni si è contratta di un quinto. L’Italia è precipitata
            dietro la Corea del Sud Perché questi paesi riprendano fiato occorrono riforme profonde. In Italia, per
            esempio, per allacciarsi alla rete elettrica serve più tempo che in Kazakistan, come emerge da uno studio
            della Banca mondiale. In un recente sondaggio del World Economic Forum sul peso dell’apparato statale
            l’Italia è al 146° posto, dietro alla Grecia, al 144° posto. Senza riforme dubito che il continente europeo
            possa riprendersi completamente dalla crisi. Ma qui non vogliamo occuparci soltanto della zona
            retrocessione. Il grafico illustra dunque lo spettacolare exploit della Corea del Sud, che da paese una
            volta poverissimo era riuscita a superare l’Argentina solo nel 1988 e oggi il suo livello di ricchezza è
            maggiore di quello dell’Italia. E la Svizzera? Negli ultimi cento anni la nostra ricchezza si è all’incirca
            quintuplicata, un’evoluzione letteralmente impressionante. Ritengo tuttavia poco probabile che questo ritmo
            possa proseguire. Anche questi articoli potrebbero interessarvi: L’effetto ricchezza Chi l’ha inventato? Le
            aziende, il nostro bene più prezioso Crescita, crescita, dove sei? E industria sia
        </body>
    </Document>
    <Document>
        <url>https://blog.migrosbank.ch/it/crescita-crescita-dove-sei/</url>
        <id>670962A327B5303DC09179F5E60EE444</id>
        <title>Crescita, crescita, dove sei?</title>
        <body>La Svizzera è stata colpita meno duramente di altri paesi dalla crisi finanziaria. Ma la domanda è
            d’obbligo: i tempi d’oro sono passati? Così cresce la Svizzera dal 1871 Il grafico indica la crescita pro
            capite del prodotto interno lordo dal 1871, su base annuae nella media ventennale. La crescita è la linfa
            vitale della nostra economia. Senza di essa i conti pubblici, le opere sociali e molte aziende si ritrovano
            in affanno. La domanda è dunque tutt’altro che trascurabile: quali tassi di crescita sono ipotizzabili per
            il futuro? Per rispondere abbiamo analizzato per la prima volta il prodotto interno lordo (Pil) in Svizzera
            risalendo fino al lontano 1871. Il risultato è illustrato nel grafico: negli ultimi 140 anni il trend è
            chiaramente in discesa. Fanno eccezione soltanto gli anni 50 e 60, con una crescita media pro capite del 3,0
            percento. Dal 1991, invece, il tasso di crescita ha raggiunto appena lo 0,8 percento. Se il trend prosegue,
            in questo e nel prossimo decennio la crescita pro capite scenderà a un misero 0,5 – 0,6 percento. Dai nostri
            vicini di casa le cose vanno ancora peggio. Eppure qualche punto percentuale avanti o indietro fa un’enorme
            differenza: con un tasso di crescita del 3,0 percento occorrono 23 anni per raddoppiare il Pil, con lo 0,5
            percento addirittura 139 anni! Basta un po’ di crescita in più per ottenere enormi vantaggi, arginando
            debito pubblico e disoccupazione. Ma come si spiega questa flessione della crescita? Un fattore importante è
            rappresentato dalla produttività del lavoro, il cui aumento è sempre più lento dal 1970 a oggi. Incredibile
            a dirsi, ma computer e Internet non hanno impedito questo ristagno, mentre le precedenti invenzioni, ad
            esempio l’elettricità o l’automobile, hanno impresso impulsi poderosi. Ciò significa che, nel frattempo, le
            possibilità di incrementare l’efficienza sono in gran parte esaurite. Un altro freno è rappresentato
            dall’andamento demografico. Anche il calo della quota della popolazione attiva tarpa le ali alla crescita.
            Forse le tecnologie future, come l’intelligenza artificiale o le reti digitali, ci riserveranno un nuovo
            boom. Magari sarebbe più realistico prepararci a un domani con una crescita inferiore. Ma una crescita
            modesta non deve essere necessariamente negativa: v. l’articolo “Perché cercare lontano?” Consoliamoci con
            uno sguardo al passato: fino alla rivoluzione industriale i tassi di crescita sono rimasti per secoli in
            gran parte al di sotto dello 0,5 percento. In questi termini stiamo attualmente vivendo soltanto un ritorno
            alla normalità. Come valutate le prospettive di crescita? Partecipate alla discussione! Anche questi
            articoli potrebbero interessarvi: L’effetto ricchezza Chi l’ha inventato? E industria sia Le aziende, il
            nostro bene più prezioso
        </body>
    </Document>
    <Document>
        <url>https://blog.migrosbank.ch/it/carenza-di-organico-presso-la-fed/</url>
        <id>60D1D3BA1D947CD3D7AF77E3D05CDA31</id>
        <title>Carenza di organico presso la Fed - Banca Migros</title>
        <body>Il Consiglio dei governatori (Board of Governors) della Banca centrale USA (Fed) accusa attualmente una
            forte carenza di organico: almeno tre dei sette seggi del Comitato direttivo che affianca la presidente
            Janet Yellen sono infatti vacanti. Con la scadenza del mandato di Yellen il prossimo febbraio 2018, il
            presidente Trump avrà l’opportunità unica di nominare la maggioranza dei governatori. La scelta dei
            collaboratori da parte del presidente USA potrebbe influenzare l’ulteriore modus operandi della Fed. Non
            avrebbe invece conseguenze a breve termine sullo scenario dei tassi in Svizzera. Il mandato quadriennale di
            presidente del Consiglio dei governatori – e pertanto responsabile della Fed – conferito a Janet Yellen
            scadrà il prossimo febbraio 2018. È ora vuoto anche il posto del vicepresidente, essendosi Stanley Fischer
            dimesso a metà ottobre. Già prima, tre dei sette seggi del Consiglio dei governatori erano vacanti.
            Tuttavia, nel frattempo Donald Trump ne ha occupato uno nominando il giurista Randal Quarles, già al
            servizio del governo durante la presidenza di George Bush Senior e George Bush Junior. A metà ottobre il
            Senato ha confermato Quarles, che assume un incarico nato nel Consiglio dei governatori in seguito alla
            crisi finanziaria e poi mai occupato sotto la presidenza di Obama. Quale Vice Chair for Supervision
            designato, il 60enne è responsabile della vigilanza e della regolamentazione del mercato finanziario.
            Sostituto di Janet Yellen, è allo stesso livello gerarchico del vicepresidente del Consiglio dei
            governatori. Trump ha così l’eccezionale opportunità di occupare almeno quattro dei seggi della Fed o
            addirittura cinque se non riproporrà Yellen al Senato per un secondo mandato. In quest’ultimo caso è
            probabile che Yellen rinunci anche al seggio nel Consiglio dei governatori che le spetta fino a fine gennaio
            2024. Nonostante i posti vacanti, in generale non è messa in discussione la capacità di azione del Comitato
            federale del mercato aperto. Nonostante i posti vacanti, in generale non è messa in discussione la capacità
            di azione del Comitato federale del mercato aperto (Federal Open Market Committee). L’organo, composto da
            dodici membri, è responsabile delle decisioni in materia di politica monetaria e, oltre ai sette membri del
            Consiglio dei governatori nominati dal presidente e confermati dal Senato, include altri cinque membri: il
            rappresentante (R.) della Federal Reserve Bank of New York, con seggio permanente nel Comitato federale del
            mercato aperto, e quattro degli undici rappresentanti delle restanti banche della Federal Reserve. Questi
            ultimi si avvicendano nel mandato secondo un criterio di rotazione annuale. Composizione del Comitato
            federale del mercato aperto della Fed al 24.10.2017 * Presidente del Consiglio dei governatori e presidente
            del Comitato federale del mercato aperto ** Vicepresidente del Consiglio dei governatori *** Vicepresidente
            del Comitato federale del mercato aperto **** Quattro rappresentanti delle restanti undici banche della Fed
            Fonti: Federal Reserve Board, Banca Migros Nei mesi scorsi, il dibattito pubblico ha riguardato
            prevalentemente la vacanza della posizione presidenziale. L’elenco dei potenziali candidati alla presidenza
            della Fed, oltre a Janet Yellen – che potrebbe essere considerata per un secondo mandato – include Jerome
            Powell (membro del Consiglio dei governatori), Kevin Warsh (ex membro del Consiglio dei governatori), Gary
            Cohn (consulente economico di Donald Trump) e John Taylor (docente di economia e consulente economico). Tra
            questi, solo Gary Cohn proviene da un settore diverso da quello della politica monetaria, mentre i restanti
            candidati hanno già grande dimestichezza con l’ambiente della Fed. Tuttavia, riteniamo esiguo il rischio che
            Donald Trump strumentalizzerà per fini politici la direzione della Fed nominando uno dei suoi sostenitori.
            Oltre alla politica monetaria, tra le responsabilità della Fed rientrano anche la stabilità del sistema
            finanziario, la vigilanza sulle banche, il traffico dei pagamenti e la tutela dei consumatori. Tuttavia,
            riteniamo esiguo il rischio che Donald Trump strumentalizzerà per fini politici la direzione della Fed
            nominando uno dei suoi sostenitori. I processi decisionali e le nomine dei governatori della Fed sono
            concepiti in modo tale da arginare il rischio di abuso a scopi politici. Da un canto, i candidati nominati
            devono ricevere l’approvazione del Senato e né i democratici né buona parte dei repubblicani appoggerebbero
            delle nomine eccessivamente polarizzate. Dall’altro, le decisioni in materia di politica monetaria
            richiedono un voto a maggioranza semplice da parte dei membri del Comitato federale del mercato aperto, il
            che ostacola il perseguimento di obiettivi individuali. Anche se la decisione sulle nomine alla Fed potrebbe
            frenare o accelerare la svolta dei tassi a livello globale, a breve termine non avrebbe ripercussioni sullo
            scenario dei tassi in Svizzera. Attualmente la linea d’azione della Banca nazionale svizzera è maggiormente
            influenzata dalla politica monetaria della Banca centrale europea.
        </body>
    </Document>
    <Document>
        <url>https://blog.migrosbank.ch/it/tag/fed/</url>
        <id>CC3A964B4C020430E31D33DC3C2EB9A8</id>
        <title>Fed Archivio - Banca Migros</title>
        <noindex>noindex,follow</noindex>
        <body>Donald Trump ha nominato Jerome Powell nuovo presidente della banca centrale statunitense (Fed). Powell
            dev’essere ancora confermato dal Senato, ma l’atto è una mera formalità considerata la maggioranza
            repubblicana in Parlamento. Il primo mandato dell’attuale presidente della Fed, Janet Yellen, termina a
            febbraio 2018. Continuare a leggere
        </body>
    </Document>
    <Document>
        <url>https://blog.migrosbank.ch/it/le-ipoteche-libor-sono-sempre-interessanti/</url>
        <id>7F8387972476B3804718715B65187CDA</id>
        <title>Le ipoteche Libor sono sempre interessanti - Banca Migros</title>
        <body>Negli ultimi anni le ipoteche Libor sono spesso risultate la variante di finanziamento più interessante
            per i proprietari immobiliari. E la situazione non accenna a cambiare, con i tassi Libor ai minimi storici.
            Negli ultimi due decenni puntare sulle ipoteche Libor è stata la scelta vincente. Per i proprietari
            immobiliari hanno infatti rappresentato quasi sempre una variante più conveniente rispetto alle ipoteche
            fisse (v. grafico), sebbene negli anni precedenti i tassi Libor e, quindi, quelli delle ipoteche Libor
            abbiano subito oscillazioni più marcate nei confronti delle ipoteche fisse. Le ipoteche Libor sono adeguate
            al tasso Libor attuale dopo uno, tre, sei o dodici mesi in funzione della base Libor convenuta. Così
            reagiscono molto in fretta ai movimenti del mercato. In questo modo, negli ultimi due decenni i proprietari
            immobiliari hanno beneficiato del trend discendente dei tassi molto prima che se avessero stipulato
            un’ipoteca fissa. Il livello dei tassi è sceso così in basso che quelli del mercato monetario sono già da
            tempo in territorio negativo. Il tasso Libor utilizzato più spesso, quello per i tre mesi, si colloca
            attualmente sul meno 0,7 percento. Da questo livello solo la minoranza degli addetti ai lavori si attende un
            ulteriore calo. Secondo gli esperti occorreranno da tre a cinque anni prima che i rendimenti tornino in
            territorio positivo. Di conseguenza il tasso delle ipoteche Libor rimane su un livello molto interessante;
            alla Banca Migros è attualmente dello 0,8 percento. La via d’uscita esiste di fronte a un inatteso e
            massiccio rialzo dei tassi Libor nei prossimi tre anni. Le ipoteche Libor della Banca Migros sono stipulate
            con un contratto quadro triennale, ma il tasso d’interesse viene fissato a scadenza mensile, trimestrale,
            semestrale o annuale nell’ambito della base Libor convenuta. A queste scadenze è possibile scegliere in
            alternativa un’ipoteca fissa, le cui condizioni sono tra l’altro determinabili anche con 18 mesi di
            anticipo. Chi preferisce seguire da vicino il mercato stipula l’ipoteca Libor su una base breve, quindi
            orientandosi sui tassi a tre mesi, invece che a sei o a dodici. In questo modo si garantisce l’opzione
            dell’«uscita d’emergenza» dall’ipoteca Libor ogni trimestre. Le ipoteche Libor sono indicate per i clienti
            che seguono l’andamento dei tassi e hanno un’elevata tolleranza al rischio. In passato i rialzi dei tassi
            Libor sono risultati molto più massicci di quelli subiti dai tassi delle ipoteche fisse. Attorno al 2005, ad
            esempio, hanno registrato un’impennata di oltre due punti percentuali. La situazione era ancora più marcata
            all’inizio degli anni novanta, quando i tassi Libor del mercato monetario sono lievitati fino al 10
            percento. Chi vuole escludere il rischio di variazione dei tassi non dovrebbe scegliere un’ipoteca Libor. In
            questo caso sono più indicate le ipoteche fisse, i cui tassi salgono con l’aumentare della durata e, quindi,
            della protezione contro un rialzo dei tassi. La sicurezza ha il suo prezzo che, tuttavia, è stato raramente
            così basso. Lo spread dei tassi tra le ipoteche Libor e le ipoteche fisse a dieci anni si è fortemente
            assottigliato dai tempi della crisi finanziaria, passando da oltre due punti percentuali ad appena 0,6.
            Un’altra variante nella situazione attuale è la combinazione di un’ipoteca fissa a lunga scadenza con
            un’ipoteca Libor. Ciò consente di beneficiare, nei prossimi anni, dei tassi vantaggiosi, garantisce un
            budget sicuro e, nel contempo, riserva una flessibilità relativamente elevata. L’importante è non perdere di
            vista l’evoluzione dei tassi. Per i clienti poco propensi al rischio sarà opportuno combinare piuttosto
            un’ipoteca a lunga scadenza non con un’ipoteca Libor, ma con un’altra ipoteca fissa a breve termine. I tassi
            ipotecari in % nel raffronto a lungo termine Calcolo: ipoteca Libor calcolata retroattivamente sulla base
            del tasso Libor a tre mesi.  
        </body>
    </Document>
    <Document>
        <url>https://blog.migrosbank.ch/it/tag/libor/</url>
        <id>9E6545B06047DF939E75E0024B1706AF</id>
        <title>Libor Archivio - Banca Migros</title>
        <noindex>noindex,follow</noindex>
        <body>L’obbligo di comunicare il Libor, il principale tasso di riferimento in Svizzera, sarà abolito per
            l’inizio del 2022. Gli attori dei mercati finanziari hanno quindi il compito di trovare un tasso di
            riferimento alternativo. Il Saron ha le migliori chance di affermarsi nella corsa alla successione del Libor
            in Svizzera. Continuare a leggere
        </body>
    </Document>
    <Document>
        <url>https://blog.migrosbank.ch/it/linflazione-bassa-e-la-nuova-normalita/</url>
        <id>433B135F4CA21A6C208A359AC7C54A72</id>
        <title>L’inflazione bassa è la nuova normalità - Banca Migros</title>
        <body>Da anni i consumatori, i banchieri centrali e gli investitori si chiedono quando arriverà la prima grossa
            fiammata dell’inflazione dallo scoppio della crisi finanziaria. Molti segnali inducono a credere che tarderà
            ancora a lungo. Dalla fine della crisi finanziaria i tassi d’inflazione nella maggior parte delle economie
            sviluppate sono al di sotto dei target delle banche centrali. Negli ultimi mesi i prezzi al consumo hanno
            accelerato almeno un po’ la marcia. Persino in Svizzera l’inflazione annua è tornata in territorio positivo,
            dopo che i prezzi sono arretrati per diversi anni (v. grafico 1). Il recente aumento dell’inflazione è
            tuttavia dovuto soprattutto alla ripresa dei prezzi dell’energia. In prospettiva storica i tassi
            d’inflazione si collocano comunque su un livello estremamente basso sebbene le banche centrali di Stati
            Uniti, Europa e Giappone abbiano aumentato a dismisura la massa monetaria e ridotto i tassi di riferimento.
            Grafico 1: Indice nazionale dei prezzi al consumo (IPC) Fonti: UST, KOF La crescita elevata della massa
            monetaria delle banche centrali non ha aumentato l’inflazione. L’espansione dell’offerta di moneta è in
            prevalenza frutto di acquisti ingenti di titoli da parte delle banche centrali, i cosiddetti programmi di
            «quantitative easing» o QE. Le banche centrali hanno pagato i titoli acquistati creando nuova moneta che
            hanno trasferito alle banche. Anche in Svizzera la massa monetaria è aumentata in misura notevole in seguito
            agli acquisti di divise da parte della Banca nazionale svizzera (BNS): dai tempi della crisi finanziaria si
            è decuplicata. Nonostante ciò, l’inflazione è rimasta praticamente ferma in questi paesi, sebbene la teoria
            economica inducesse ad attendersi un aumento proporzionale del livello dei prezzi almeno a lungo termine.
            Gli acquisti di titoli e divise attuati dalle banche centrali hanno fatto sì che sui conti giro delle banche
            presso le banche centrali si trovi nel frattempo un forte eccesso di liquidità, che tuttavia non produce
            alcun effetto sull’offerta di credito, perché nella concessione di finanziamenti le banche non dipendono da
            questi fondi. Se gli acquisti di divise e il tasso d’interesse negativo della BNS mirano a indebolire il
            franco, gli acquisti di titoli da parte delle banche centrali negli Stati Uniti, in Giappone e nell’Eurozona
            si prefiggono di ridurre i tassi a lungo termine. Le banche centrali hanno sperato che, con condizioni di
            finanziamento agevolate, le imprese chiedessero più crediti, ma non è stato così. La ripresa delle
            immobilizzazioni è stata incerta, l’inflazione rimane sottotono. Gli acquisti di titoli da parte delle
            banche centrali hanno spinto al rialzo soltanto i prezzi degli investimenti finanziari. Gli acquisti di
            titoli da parte delle banche centrali e gli interessi negativi si sono dunque ripercossi soprattutto sui
            valori patrimoniali e sull’andamento dei prezzi. I rendimenti delle obbligazioni sono in territorio negativo
            in molte regioni, gli indici azionari hanno raggiunto nuovi massimi storici e i prezzi degli immobili sono
            esplosi. La politica monetaria ultraespansiva ha senz’altro prodotto un aumento dei prezzi, ma in primo
            luogo sui mercati finanziari e non nell’economia reale. Sui beni di consumo l’inflazione sarà
            prevalentemente determinata dai progressi in termini di produttività e da fattori che riguardano la domanda
            e l’offerta. Le innovazioni tecnologiche hanno avuto un duraturo effetto deflazionistico in molti settori
            dell’economia. La spinta al rialzo dei prezzi giungerebbe soprattutto da una scarsità dell’offerta e da
            un’accelerazione della domanda economica complessiva. Una carenza dell’offerta è poco probabile considerando
            la forte globalizzazione del commercio di beni e servizi e le ingenti capacità produttive nei paesi
            emergenti. Dal punto di vista dell’offerta, una combinazione di fattori demografici (invecchiamento della
            popolazione), incertezze politiche e tagli alla spesa pubblica nei paesi industrializzati tende a frenare
            l’inflazione. La politica del risparmio adottata sul fronte della spesa pubblica ha contrastato gli sforzi
            «reflazionistici» delle banche centrali in molti paesi. Neppure negli Stati Uniti i mercati finanziari si
            aspettano un ritorno in grande stile dell’inflazione. Grandi erano dunque le speranze negli Stati Uniti,
            quando Donald Trump ha annunciato importanti impulsi di politica fiscale dopo la sua elezione, quindi le
            aspettative d’inflazione sono notevolmente salite. Il grafico 2 illustra le indicazioni dell’inflazione
            implicita per gli Stati Uniti nei prossimi dieci anni che risulta dal differenziale di rendimento tra i
            titoli di stato indicizzati all’inflazione e quelli tradizionali con durata decennale. Questa differenza
            corrisponde al tasso d’inflazione medio atteso nei prossimi dieci anni (ossia al prezzo che oggi gli
            investitori sono disposti a pagare annualmente per proteggersi dall’inflazione sull’arco di dieci anni).
            Grafico 2: Indicazioni dell’inflazione implicita negli Stati Uniti Fonte: Bloomberg Tuttavia le indicazioni
            dell’inflazione implicita solo salite solo al 2% circa dopo l’elezione di Donald Trump, praticamente in
            linea con il target della banca centrale americana e in prospettiva storica a un valore sempre modesto.
            Nelle ultime settimane i tassi e le aspettative d’inflazione negli Stati Uniti hanno subito nuove spinte al
            ribasso perché le misure volte a stimolare la crescita annunciate da Donald Trump tardano ad arrivare.
            Secondo il segretario del Tesoro Steve Mnuchin non saranno messe in agenda prima del secondo semestre. Anche
            le attese in merito al numero dei futuri rialzi dei tassi da parte della Federal Reserve si sono nuovamente
            relativizzate. Dell’iniziale euforia che aveva accolto l’elezione di Trump non c’è quasi più traccia, almeno
            sui mercati dei tassi. I mercati finanziari tedeschi giudicano di gran lunga inferiore il rischio
            d’inflazione. Il tasso d’inflazione medio atteso per i prossimi dieci anni si attesta appena sull’1.3% (v.
            grafico 3), quindi nettamente al di sotto del target della Banca centrale europea, di poco inferiore al 2%.
            Sui titoli di stato tedeschi emerge un altro effetto secondario degli acquisti di titoli da parte della BCE
            e della penuria di investimenti: il tasso reale (il tasso depurato dell’inflazione attesa rappresentato come
            rendimento delle obbligazioni indicizzate all’inflazione) è nettamente in territorio negativo. Grafico 3:
            Indicazioni dell’inflazione implicita in Germania Fonte: Bloomberg Neppure i consumatori considerano elevato
            il rischio d’inflazione. Non solo gli attori dei mercati finanziari, ma anche i consumatori non si attendono
            per il momento una forte ripresa dell’inflazione. In Svizzera i privati ipotizzano un aumento molto
            contenuto del livello dei prezzi per i prossimi dodici mesi. In un clima di rigore di bilancio da parte
            dello Stato e di fronte alla persistente forza del franco non sorprende che le aspettative d’inflazione dei
            consumatori rimangano ferme su un basso livello. Nell’economia reale sono dunque pochi i segnali di una
            spirale prezzi-salari. Grafico 4: Sondaggio tra i privati in Svizzera sull’andamento atteso dei prezzi nei
            prossimi 12 mesi Interpretazione: quanto più il valore indicizzato si allontana dalla linea dello zero,
            tanto più elevata è l’attesa di inflazione (valori positivi) o di deflazione (valori negativi). La scala va
            da -200 a + 200. Fonte: SECO È poco probabile che la situazione cambi. In futuro l’inflazione annua in
            Svizzera tornerà in territorio positivo, ma si allontanerà di poco dalla linea dello zero. Per il 2017 la
            BNS prevede un tasso d’inflazione dello 0.3%, con un aumento ad appena lo 0.4% nel 2018. L’inversione di
            rotta sul fronte dei tassi sarà dunque molto moderata anche per le obbligazioni con durate più lunghe. Ma se
            la BCE riuscirà a concludere i suoi acquisti di titoli l’anno prossimo, si dovrebbe almeno un po’ attenuare
            la penuria di investimenti, dopo di che è ipotizzabile un lieve rialzo dei tassi reali e di quelli nominali
            in EUR e in CHF sulle durate più lunghe.
        </body>
    </Document>
    <Document>
        <url>https://blog.migrosbank.ch/it/nuove-direttive-per-l-ammortamento-delle-ipoteche/</url>
        <id>FC46F9F29FE3BA7CCDCC4A2A8715AA3C</id>
        <title>Nuove direttive per l’ ammortamento delle ipoteche</title>
        <body>A partire dal 4 agosto i proprietari immobiliari devono ammortizzare l’ipoteca di secondo grado non più
            entro venti, bensì entro quindici anni. È quanto prevede la nuova direttiva dell’Associazione svizzera dei
            banchieri. Sulla base di un esempio concreto, vi mostriamo come cambia il calcolo della sopportabilità. Il
            prezzo medio di un appartamento in Svizzera ammonta attualmente a 700’000 franchi. Nel calcolo della
            sopportabilità riportato qui sotto prendiamo questo importo come valore commerciale e ipotizziamo un
            anticipo dell’80 percento. Come risulta dalla tabella, con l’ammortamento l’onere aumenta da 4550 a 6070
            franchi. Per continuare a rispettare i criteri della sopportabilità, il reddito netto necessario sale da
            105‘000 a 109‘350 franchi, pari a un incremento del 4,1 percento. Il calcolo si riferisce alla proprietà
            abitativa ad uso proprio. Per gli acquirenti che hanno già compiuto 50 anni vale tuttora la regola che
            l’ipoteca di secondo grado deve essere ammortizzata entro l’età della pensione. I contratti ipotecari in
            essere non sono interessati dalla novità. Calcolo Valore commerciale CHF 700&apos;000 Ipoteca 80% CHF
            560’000 - I ipoteca (67%) CHF 469’000 - II ipoteca (13%) CHF 91’000 Sopportabilità in franchi l’anno sinora
            nuovo Interessi basati sul tasso tecnico (4.5% di 560’000) CHF 25’200 CHF 25’200 Spese accessorie (1% di
            700’000) CHF 7000 CHF 7000 Ammortamento (91’000 divisi per 15 e 20 anni) CHF 4550 CHF 6070 Onere totale CHF
            36’750 CHF 38’270 Reddito netto necessario (l’onere totale non puô superare il 35% del reddito netto) CHF
            105’000 CHF 109’350
        </body>
    </Document>
    <Document>
        <url>https://blog.migrosbank.ch/it/geoblocking/</url>
        <id>C69F8971BE34F4CE8C93EF6B73435F50</id>
        <title>Geoblocking: per dire stop allo «skimming» - Banca Migros</title>
        <body>La carta Maestro della Banca Migros è munita della tecnologia geoblocking, che fornisce una protezione
            efficace contro lo skimming, ossia il prelevamento fraudolento di contanti grazie ai dati copiati dalle
            tessere. Per molto tempo non ci sono stati problemi, ma di recente il numero degli attacchi di skimming in
            Svizzera è tornato ad aumentare, seppure partendo da livelli non preoccupanti. I malviventi utilizzano modi
            sempre più raffinati. Le loro manipolazioni sui distributori automatici di biglietti e di benzina, più
            raramente sui Bancomat, sono spesso difficili da individuare. Gli apparecchi manomessi copiano di nascosto
            le bande magnetiche delle carte Maestro utilizzate e registrano i codici PIN. Con le tessere duplicate i
            malviventi cercano quindi di prelevare denaro all’estero. In Europa i malviventi non possono agire con le
            carte Maestro contraffatte. Nello spazio europeo i prelevamenti ai Bancomat e gli acquisti senza contanti
            sono effettuati mediante il microchip protetto della tessera. I ladri possono quindi utilizzare le loro
            tessere con le bande magnetiche duplicate solo al di fuori dell’Europa. Ma ecco che interviene il cosiddetto
            geoblocking: il blocco regionale delle carte Maestro. Per motivi di sicurezza, nell’impostazione standard le
            carte Maestro della Banca Migros non consentono l’utilizzo al di fuori dell’Europa. Ciò rende inutili le
            tessere duplicate. Quindi, se la banda magnetica della vostra carta Maestro dovesse essere copiata e il PIN
            vi venisse carpito, i truffatori non riuscirebbero a prelevare denaro dai Bancomat in alcun paese del mondo.
            Tuttavia, se vi recate al di fuori dell’Europa e desiderare utilizzare la vostra carta Maestro durante il
            viaggio, potete sempre ampliarne l’area di utilizzo. Importante: sbloccate la tessera solo per la durata del
            vostro soggiorno all’estero. Attivate voi stessi l’area di utilizzo che vi interessa nell’e-banking (v.
            riquadro). Oppure chiamate la Service Line allo 0848 8450 400. Maggiori informazioni sul geoblocking sono
            pubblicate qui.
        </body>
    </Document>
    <Document>
        <url>https://blog.migrosbank.ch/it/tag/maestro-it/</url>
        <id>C2BEE46AB0074872F3C6F8AC3BC71C19</id>
        <title>Maestro Archivio - Banca Migros</title>
        <noindex>noindex,follow</noindex>
        <body>Organizzare le vacanze non significa soltanto pianificare l’itinerario. Informatevi già prima della
            partenza: con quale tessera si può pagare nel paese di destinazione? Come si possono prelevare contanti?
            Quanta mancia si dà? Leggete i consigli su come gestire il denaro durante le vacanze nelle dieci
            destinazioni preferite dagli Svizzeri. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/app-it/</url>
        <id>8066F59FAFFA75CE3AD117944B33AFC1</id>
        <title>App Archivio - Banca Migros</title>
        <noindex>noindex,follow</noindex>
        <body>Mettete alla prova il vostro fiuto in borsa, senza mettere a repentaglio i vostri soldi. Potete farlo con
            il nuovo gioco della borsa della Banca Migros. Eseguite il login tramite l’app mobile banking e, con un po’
            di fortuna, vincete 2000 franchi per ogni round. Continuare a leggere
        </body>
    </Document>
    <Document>
        <url>https://blog.migrosbank.ch/it/quali-debitori-devono-tremare/</url>
        <id>CE346183E58D3923A055E4FA26267D44</id>
        <title>Quali debitori devono tremare - Banca Migros</title>
        <body>L’aumento dei tassi da parte della banca centrale statunitense non fa comodo a tutti i paesi. Quanto più i
            debiti sono cresciuti negli ultimi anni, tanto maggiori saranno i problemi causati dall’aumento dei tassi.
            Sarà un paese a subire particolari pressioni: la Cina. Un piccolo intervento sui tassi dello 0,25 percento
            getta il mondo finanziario nello scompiglio. E a ragione: tutti coloro che sinora sono riusciti a
            indebitarsi a condizioni vantaggiose si trovano davanti tempi più duri. Ma quali debitori finiranno in
            difficoltà prima degli altri? Il seguente grafico mostra i paesi che si annoverano tra i candidati
            traballanti. Sull’asse verticale è riportato l’intero debito in rapporto al prodotto interno lordo (Pil).
            Sono compresi i debiti dello Stato, delle imprese e dei privati. L’asse orizzontale classifica i paesi in
            base alla loro ricchezza (Pil pro capite). Infatti, un paese ricco può anche sopportare un indebitamento
            maggiore. In un paese emergente, invece, il valore dei beni prodotti pro capite si colloca appena al di
            sopra del minimo vitale. Di conseguenza sono esigue le capacità di accumulare risparmi o riserve. Nel
            grafico questo nesso è rappresentato dalla curva azzurra. In altri termini, quanto maggiore è la distanza di
            un paese dalla curva, tanto più pericoloso diventa un aumento dei tassi. I paesi con problemi di
            indebitamento Il grafico mostra il debito complessivo (Stato, imprese, privati) di diversi paesi nonché il
            loro livello di benessere. Vale la regola: quanto più un paese è posizionato sopra la curva azzurra, tanto
            più risulta pericoloso un aumento dei tassi. (Fonti: BRI, FMI, Deutsche AWM) La presenza della Grecia non
            sorprende, anche se dopo la crisi della scorsa estate la battaglia con i creditori è temporaneamente
            accantonata. Altrettanto delicata è la situazione in Giappone: per impedire una stretta creditizia, la banca
            centrale giapponese sta acquistando titoli di stato per un controvalore di 700 miliardi di franchi l’anno.
            Grazie a questa misura il paese riesce per il momento ad arginare il rischio di un aumento dei tassi.
            L’indebitamento elevato rende precaria – per molti inaspettatamente – anche la situazione in Cina. Ciò vale
            in particolare se si considera il minore livello di ricchezza e, di conseguenza, la ridotta capacità di
            indebitamento. Nel solo 2007 il debito del paese è esploso dal 160 al 240 percento del Pil. Il primo
            responsabile è il settore delle imprese. Ad aggravare la situazione si aggiunge il fatto che gran parte di
            questi crediti è stata assunta in dollari e non nello yuan, la moneta locale. Così i debitori sono riusciti
            a beneficiare di tassi d’interesse inferiori. Questi crediti in valuta estera potrebbero tuttavia rivelarsi
            una bomba a orologeria. Ciò ha portato alla rovina anche numerosi proprietari immobiliari nell’est europeo
            che per il finanziamento hanno puntato su un presunto vantaggioso prestito ipotecario in franchi. La
            situazione diventa critica se la valuta estera si apprezza improvvisamente. Ma è proprio quello che
            succederà con il dollaro, se saliranno i tassi d’interesse negli Stati Uniti. La Cina si trova così tra
            l’incudine e il martello: può lasciare che lo yuan cinese si apprezzi parallelamente al dollaro, ma sarebbe
            pesantemente colpito l’export e l’economia già in affanno subirebbe un’ulteriore frenata. Oppure il governo
            svaluta lo yuan rispetto al dollaro per dare ossigeno al settore dell’export. In questo caso, però, molte
            aziende cinesi non riuscirebbero più a pagare i loro aumentati debiti in dollari. Conclusione: anche se la
            banca centrale statunitense intervenisse sui tassi in dosi omeopatiche, molti debitori finirebbero comunque
            in serie difficoltà.
        </body>
    </Document>
    <Document>
        <url>https://blog.migrosbank.ch/it/regole-per-commenti/</url>
        <id>1F0150F32CAB8F95E3CD08979B57CC9B</id>
        <title>Regole per i commenti - Banca Migros</title>
        <body>Siamo interessati a una discussione aperta nei commenti, che devono tuttavia avere un riferimento
            specifico all’argomento trattato nell’articolo. Ci riserviamo dunque la facoltà di scegliere, in nome di una
            buona cultura del dialogo, se modificare o cancellare contributi polemici o, addirittura, offensivi. Vi
            informeremo se abbiamo elaborato o bloccato un commento. Viceversa questo significa che, se il vostro
            commento non appare e da noi non ricevete comunicazioni, probabilmente si è attivato il nostro filtro
            antispam. In questo caso vi preghiamo di inviarci una breve mail. Non accettiamo commenti volti a
            ottimizzare il motore di ricerca o che vengano a tal fine utilizzati i campi di immissione «URL» e «nome».
            Ci riserviamo la facoltà di cancellare i relativi commenti. Gli autori sono responsabili dei propri testi e,
            inviandoci il loro commento, ci conferiscono un illimitato diritto di pubblicazione dello scritto. Sui
            commenti pubblicati non viene tenuta alcuna corrispondenza. Ricordiamo che questo blog è accessibile al
            pubblico, pertanto tutti possono prenderne visione. I contenuti pubblicati si diffondono in fretta nella
            rete ed è molto difficile cancellarli completamente. Vi invitiamo pertanto alla prudenza con i vostri dati e
            i contenuti altrui e a non pubblicare informazioni confidenziali e sensibili, tra cui i dati dei conti, i
            numeri di contratto o i codici di accesso. Segnaliamo che in questa sede non possiamo verificare né la
            vostra identità né la relazione di conto. Rispondiamo pertanto in modo generico, ossia senza indicazioni
            riferite ai conti o giuridicamente vincolanti. In caso di domande sulla vostra relazione con la banca o
            altre domande personali vi invitiamo a contattarci al numero 41 848 845 400 oppure con l’apposito modulo
            della Banca Migros pubblicato in Internet.
        </body>
    </Document>
    <Document>
        <url>https://blog.migrosbank.ch/it/tag/avs-it/</url>
        <id>D23575D95A7B591915E9EA8877A6D613</id>
        <title>AVS Archivio - Banca Migros</title>
        <noindex>noindex,follow</noindex>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Continuare a leggere
        </body>
    </Document>
    <Document>
        <url>https://blog.migrosbank.ch/it/3-spagna/</url>
        <id>8CDA294C368A675B172FD9CDE7A19C16</id>
        <title>1. Spagna - Banca Migros</title>
        <body>Soluzioni di pagamento: Carta di credito per acquisti di valore inferiore a CHF 90, carta Maestro per il
            pagamento di importi maggiori e i prelevamenti di contanti ai Bancomat. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash in EUR. Banconote in EUR per un valore di almeno CHF 200 per le piccole spese al momento
            dell’arrivo nel paese di destinazione. È consigliabile procurarsi banconote di piccolo taglio. Cambio di
            valuta: I CHF si possono cambiare in EUR agli sportelli di banche e agenzie di cambio così come in numerosi
            hotel e agenzie di viaggio. Al cambio di banconote estere in EUR vengono spesso applicate commissioni
            relativamente alte. È più conveniente prelevare banconote in EUR presso i Bancomat locali. Mance: In hotel e
            ristoranti il servizio è incluso nel prezzo. Ciononostante si usa dare una mancia (propina) del 5-10% se si
            è soddisfatti del servizio. Anche nei bar si lasciano solitamente alcune monete nel piattino del conto.
            Carte di credito: Le carte di credito più comuni sono accettate quasi ovunque. Per noleggiare un’auto è
            consigliabile utilizzare una carta di credito. Spesso gli autonoleggi accettano le carte prepagate per il
            pagamento ma non per la prenotazione. Carte Maestro: Abilitate per impostazione standard. In numerosi negozi
            è possibile pagare con la carta Maestro. Controllate che espongano il simbolo Maestro. Con la carta Maestro
            e il codice PIN è possibile prelevare contanti in EUR ai Bancomat. Cercate il simbolo Maestro oppure il logo
            blu di Cirrus. Particolarità nei prelevamenti di denaro: Prelevando contanti presso i Bancomat spagnoli
            viene spesso mostrata la seguente opzione: «Vuole che l’operazione sia addebitata sul conto nella sua
            valuta?». Se prelevate con una carta in EUR, rispondete «No»; altrimenti l’importo verrà convertito da EUR a
            CHF e successivamente di nuovo in EUR generando costi aggiuntivi. Importazione/Esportazione di contanti: EUR
            e valute estere: importazione libera di contanti e assegni (da EUR 10 000 dichiarazione obbligatoria),
            esportazione libera di contanti e assegni (da EUR 10 000 dichiarazione obbligatoria). Riconversione nella
            valuta originaria: Gli EUR sono ripresi in tutte le succursali della Banca Migros; Gli EUR possono essere
            cambiati anche ai Changeomat della Banca Migros. Leggete i consigli sugli strumenti di pagamento nelle
            destinazioni più amate dagli Svizzeri per le vacanze estive: Grecia Stati Uniti Germania (i due terzi dei
            turisti hanno scelto l’Europapark) Crociere Italia Canada Cipro Portogallo Gran Bretagna   Tornando tuttavia
            all’articolo “Pagare e prelevare in vacanza: i consigli per risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/il-test-della-pensione-per-i-cinquantenni/</url>
        <id>8508F5F4DE2409FF6872D1F40E44B501</id>
        <title>Il test della pensione per i cinquantenni - Banca Migros</title>
        <body>Il test della pensione per i cinquantenni A che punto è la vostra pensione? Rispondete alle domande
            seguenti per ricevere un’indicazione. Se siete indecisi, scegliete la risposta che più si avvicina alla
            vostra situazione. Questo test si rivolge alle persone con circa 50 anni di età. 1. Il mio salario* Media
            degli ultimi 10 anni. Lordo annuo inclusi gratifiche, bonus e l’eventuale tredicesima a) Fino a 70’000
            franchi b) Da 70’001 a 100’000 franchi c) Più di 100’000 franchi 2. Il mio patrimonio* Tutti i valori
            patrimoniali tranne quelli del primo e del secondo pilastro del sistema previdenziale svizzero (quindi
            esclusi LPP e diritto alla rendita AVS) e della previdenza vincolata (ovvero escluso anche il pilastro 3a).
            In altre parole: patrimoni come depositi in conto, investimenti in titoli e altri valori relativamente
            semplici da convertire in denaro. a) Meno di 150’000 franchi b) Da 150’000 a 300’000 franchi c) Più di
            300’000 franchi 3. I miei anni di lavoro fino al pensionamento* Quanti anni prevedete di continuare a
            lavorare fino al pensionamento con il vostro grado di occupazione attuale? a) Meno di 10 anni (pensionamento
            possibile non prima dei 58 anni) b) Da 10 a 15 anni c) Più di 15 anni 4. Il mio grado di occupazione fino al
            pensionamento* A confronto con la situazione attuale a) Diminuirà b) Rimarrà all’incirca uguale c) Aumenterà
            5. La quota di risparmio del mio reddito lordo* a) 0 - 10% b) 10 - 20% c) Più del 20% 6. Il finanziamento
            del mio stile di vita* Sapete o immaginate se le vostre rendite e il patrimonio saranno sufficienti per lo
            stile di vita che desiderate dopo il pensionamento? a) Penso di avere una lacuna previdenziale b) I conti
            dovrebbero tornare c) Il periodo dopo il pensionamento è ben finanziato 7. Le mie donazioni e acconti di
            quote ereditarie* Nei prossimi anni prevedo di donare la quota seguente del mio patrimonio. a) Più del 30%
            b) Dal 10 al 30% c) Fino al 10% 8. I miei grandi piani* Negli anni dopo il pensionamento vorrei realizzare
            un sogno che costerà una tantum all’incirca la quota seguente di un reddito annuo. Si tratta di consumo, non
            di un investimento in denaro. Ad esempio un viaggio intorno al mondo, non l’acquisto di un immobile. a) I
            miei piani costano una tantum più del 30% di un reddito annuo b) I miei piani costano una tantum fino al 30%
            di un reddito annuo c) Non ho piani costosi 9. Assenza di lacune della mia AVS* Come sono stati i vostri
            versamenti nell’AVS (primo pilastro) durante i vostri anni di lavoro? a) Periodi molto lunghi senza salario
            AVS b) b) Raramente ho avuto periodi senza salario AVS c) Non ci sono lacune nei miei versamenti 10. La mia
            situazione della cassa pensioni* Per quanto tempo avete aderito a una cassa pensioni (secondo pilastro/LPP)
            durante i vostri anni di lavoro? a) Meno della metà della mia attività lavorativa e raramente ho compensato
            in altro modo b) Meno della metà della mia attività lavorativa, ma in quelle fasi ho più o meno compensato
            con un pilastro 3a c) Per lo più ho avuto un’adesione 11. Le mie ottimizzazioni fiscali* Vi occupate
            regolarmente dell’ottimizzazione delle vostre imposte – ad esempio mediante versamenti nel pilastro 3a o
            riscatti nella cassa pensioni? a) No b) Ogni tanto c) Si Questo iframe contiene la logica necessaria per
            gestire Gravity Forms con Ajax.
        </body>
    </Document>
    <Document>
        <url>https://blog.migrosbank.ch/it/sei-fatti-e-consigli-utili-sullavs/</url>
        <id>E59B5DD149900C82AB8523C9B2256149</id>
        <title>Sei fatti e consigli utili sull’AVS</title>
        <body>A quanto ammonterà la mia rendita? Ho una lacuna nei miei contributi AVS? Vale la pena di rinviare la
            riscossione della rendita? Come calcolo l’accredito per compiti educativi? Nel nostro dossier rispondiamo a
            queste e ad altre importanti domande sul nostro sistema previdenziale. Un pensionato medio percepisce
            dall’AVS complessivamente circa mezzo milioni di franchi finché vive. È una somma di tutto rispetto. Eppure
            la maggior parte delle persone sa sorprendentemente molto poco di come funziona il primo pilastro. Ecco
            perché qui spieghiamo gli aspetti principali e forniamo qualche consiglio utile. 1. L’AVS si basa sul
            principio della solidarietà L’AVS funziona secondo il cosiddetto principio della ripartizione. In altri
            termini, i beneficiari di rendite non ricevono il capitale accumulato personalmente, come avviene nel
            secondo pilastro. Gran parte delle rendite è finanziata dai lavoratori, che versano l’8,4 percento del
            proprio stipendio nell’AVS, dove confluisce anche un punto percentuale dell’imposta sul valore aggiunto. Nel
            complesso le entrate e le uscite superano i 40 miliardi di franchi l’anno. Il principio della solidarietà si
            manifesta anche nella notevole ridistribuzione dai redditi elevati a quelli più bassi, come figura nel
            seguente grafico: la rendita massima AVS per persone sole è limitata a 2350 franchi al mese (il limite è
            adeguato ogni due anni). Per arrivare a questa rendita occorre uno stipendio mensile di 7050 franchi
            (calcolato come valore medio sull’arco dell’intera vita professionale). Di conseguenza, chi guadagna di più
            non percepisce una rendita più elevata. La rendita dipende dallo stipendio Potete calcolare la futura
            rendita AVS sulla base del vostro stipendio mensile. Esempio di lettura: un reddito salariale di 5000
            franchi comporta una rendita AVS di circa 2000 franchi. Importante: questa rendita implica l’assenza di
            lacune nei contributi. La rendita minima, attualmente di 1175 franchi al mese, è la metà della massima.
            Anche il salario mensile necessario è di 1175 franchi, quindi un sesto del salario massimo di 7050 franchi.
            In concreto significa che, se lo stipendio diminuisce da 7050 a 6050 franchi, la rendita si riduce soltanto
            di un sesto, ossia da 2350 a 2181 franchi (che corrisponde a una differenza di 169 franchi). Per le coppie
            sposate la rendita massima raggiunge il 150 percento di 2350 franchi, quindi 3525 franchi. 2. Quanto
            guadagna in media un pensionato Mi basterà quello che guadagno dopo la pensione? Per rispondere a questa
            domanda, al punto 6 pubblichiamo una semplice guida per verificare la rendita personale. Tuttavia il
            risultato sarà poco eloquente se non sapete com’è la vostra situazione rispetto al consueto costo della
            vita. Di seguito vi mostriamo pertanto il budget di pensionati medi svizzeri, distinguendo tra coppie
            sposate e persone sole. L’obiettivo del nostro sistema previdenziale è che la rendita percepita raggiunga
            almeno il 60 percento del salario riscosso durante l’attività lavorativa. Questa soglia viene generalmente
            mantenuta, come dimostra anche il grafico seguente. Prima del pensionamento una coppia media arriva a un
            reddito lordo di 11’900 franchi. Dopo la pensione le entrate si riducono a 7600 franchi mensili, di cui 3200
            franchi riguardano l’AVS e 2500 franchi la cassa pensioni. Si aggiungono poi 1900 franchi al mese,
            provenienti da altre fonti, ad esempio dai propri risparmi. Entrate e uscite mensili prima e dopo il
            pensionamento Nel caso di una persona sola le cifre sono nettamente inferiori: il reddito complessivo prima
            del pensionamento ammonta a 7100 franchi, dopo scende a 4600 franchi al mese ed è così composto: 2200
            franchi di rendita AVS, 1400 franchi di cassa pensioni e 1000 franchi da altre fonti. L’AVS conta 1,5
            milioni di beneficiari di rendite, il secondo pilastro solo 700’000 circa. Le ragioni sono molteplici: per i
            lavoratori autonomi la previdenza professionale non è obbligatoria. E, soprattutto tra le donne della
            generazione precedente, la quota di persone con un’attività lucrativa è inferiore. Ecco perché dietro al
            valore medio sulle rendite della cassa pensioni si celano ampi divari: numerose persone percepiscono molto
            di più, altre niente del tutto. Fatta eccezione per l’AVS, il 38 percento delle pensionate e il 13 percento
            dei pensionati non riscuotono prestazioni né dalla cassa pensioni né dal terzo pilastro. Una guida pratica
            per calcolare la rendita futura della cassa pensioni è pubblicata a questo link. 3. Che cosa significa una
            lacuna nell’AVS Oltre allo stipendio, l’ammontare della rendita dipende da un secondo fattore: gli anni di
            contribuzione. La rendita massima e la minima indicate al punto 1 si riferiscono a una rendita completa
            senza lacune contributive. Gli uomini devono versare il contributo minimo, attualmente pari a 478 franchi,
            per 44 anni, le donne per 43. Chi comincia a lavorare già a 18 anni ha dunque versato due anni di troppo,
            senza per questo ricevere una rendita più elevata. Viceversa, uno studio, un lungo viaggio o un’attività
            lucrativa all’estero comporta una lacuna contributiva, che può costare cara: per ogni anno mancante di
            contributi la rendita si riduce di 1/44 per tutta la vita. È dunque importante scongiurare una simile
            lacuna. Può succedere anche che il datore di lavoro non calcoli correttamente i contributi, forse a causa di
            un rapporto di lavoro a tempo determinato. Spetta al dipendente controllare. Come verificarlo è spiegato al
            punto 6. Se scoprite una lacuna, potete correggere l’importo mancante entro cinque anni. 4. Così funzionano
            gli accrediti per compiti educativi e gli accrediti per compiti assistenziali Se allevate i figli oppure vi
            occupate di familiari bisognoso di assistenza, vi viene computato nella vostra futura rendita AVS. I figli
            al di sotto dei 16 anni danno diritto a un accredito per compiti educativi, che corrisponde al triplo della
            rendita minima annua di 14’100 franchi (ossia 12 volte 1175 franchi). Moltiplicando per tre questa cifra si
            arriva quindi a 42’300 franchi. Se i genitori sono sposati, l’importo viene ripartito a metà tra i due
            genitori, indipendentemente dal loro coinvolgimento personale nell’educazione dei figli. Per un figlio il
            totale degli accrediti per compiti educativi è pari a 338’400 franchi per ogni genitore (ossia 16 volte
            42’300 franchi, diviso per due), poi divisi per il numero complessivo degli anni di contribuzione: con 44
            anni sono 7690 franchi, in aggiunta allo stipendio medio annuale. Ad esempio, se con il vostro lavoro
            guadagnate uno stipendio annuo di 50’000 franchi, con l’accredito per compiti educativi l’importo rilevante
            per l’AVS aumenta a 57’690 franchi. Importante: nel caso di più figli gli accrediti per compiti educativi
            non vengono cumulati. È determinante soltanto che almeno uno dei figli abbia meno di 16 anni. Anche i
            genitori separati o le coppie non sposate possono suddividere a metà gli accrediti per compiti educativi, a
            meno che il giudice oppure l’Autorità di protezione dei minori e degli adulti (APMA) non constati che uno
            dei genitori (di norma la madre) si assume la parte prevalente del compito educativo. È opportuno conservare
            accuratamente gli accordi in materia oppure le decisioni delle autorità sul computo dei suddetti accrediti.
            Questi documenti devono infatti essere presentati al momento della domanda di rendita prima del
            pensionamento. Analogamente all’accredito per compiti educativi, anche l’assistenza a familiari bisognosi
            può essere fatta valere per la determinazione della rendita AVS. L’ammontare dell’accredito è lo stesso e
            anche qui viene diviso a metà tra i coniugi. Si applicano tuttavia determinati criteri per stabilire quando
            una persona è bisognosa di assistenza. 5. Il rinvio della riscossione può aumentare la rendita anche del 30
            percento La legge sull’AVS consente di scegliere l’età del pensionamento tra 63 e 70 anni (per le donne tra
            62 e 69). Tuttavia riscuotere la rendita prima dell’età ordinaria di pensionamento generalmente non
            conviene, poiché comporta una riduzione permanente della rendita del 6,8 percento per ogni anno anticipato.
            Nonostante il pensionamento anticipato, è dunque spesso più vantaggioso continuare a versare i propri
            contributi all’AVS fino a 65 anni. La situazione è diversa per chi continua a lavorare oltre l’età ordinaria
            di pensionamento, anche se con un’occupazione a tempo parziale. In questo caso la riscossione della rendita
            può essere rinviata di 5 anni al massimo, il che può significare un aumento della rendita del 31,5 percento.
            La rendita massima individuale sale così a oltre 37’000 franchi (v. il grafico seguente). Se vale la pena
            compiere questa scelta dipende dalla personale aspettativa di vita. Senza considerare gli effetti sull’onere
            fiscale, questa è la regola di massima: chi varcherà la soglia degli 86 anni trarrà beneficio dal rinvio
            della riscossione. Gli effetti di una riscossione anticipata o di un rinvio dell’AVS sulla massima rendita
            individuale. 6. Vi spieghiamo come verificare la vostra rendita Vi consigliamo di ordinare il vostro
            estratto conto personale presso la cassa di compensazione AVS per due motivi: l’estratto conto elenca in
            modo chiaro quali redditi confluiranno nella futura rendita AVS. Sulla base di queste cifre potete
            effettuare un calcolo molto attendibile della vostra rendita futura. Inoltre potete verificare se avete una
            lacuna contributiva. Il servizio è gratuito. La nostra guida illustra in tre punti come ottenere l’estratto
            conto dell’AVS. 1° punto: trovare il proprio interlocutore L’AVS è un’istituzione nazionale, ma
            l’amministrazione è decentralizzata. Il link vi conduce direttamente alla cassa di compensazione del vostro
            cantone. Esistono altre casse di compensazione specifiche ai settori. Se non siete sicuri di quale sia la
            vostra cassa di compensazione, potete trovarla al seguente link inserendo la vostra data di nascita e il
            numero AVS. 2° punto: richiedere l’estratto conto AVS Dal vostro estratto conto personale risulta
            l’eventuale presenza di una lacuna nei contributi. Questo cosiddetto “estratto del conto individuale (CI)” è
            ottenibile gratuitamente. Potete ordinarlo direttamente via Internet oppure per iscritto. Per allestirlo
            occorrono circa tre settimane. Qui è riportato il link per la richiesta dell’estratto conto delle diverse
            casse di compensazione. 3° punto: stima della rendita Con l’estratto conto dell’AVS avete le informazioni
            necessarie sul reddito percepito in passato per una stima della vostra rendita futura. I coniugati
            dovrebbero considerare anche i dati del coniuge. L’Amministrazione federale ha predisposto un’utile
            applicazione online per il calcolo. Potete anche incaricare la cassa di compensazione di calcolare la vostra
            rendita futura. È consigliabile in particolare se siete prossimi al pensionamento o in caso di un
            cambiamento nella situazione professionale o familiare. Per le persone al di sopra dei 40 anni il servizio è
            fornito gratuitamente ogni cinque anni. Altrimenti viene chiesto il pagamento di 300 franchi. La commissione
            non è addebitata in presenza di circostanze particolari (per esempio matrimonio o divorzio). Il relativo
            modulo di richiesta è riportato al seguente link.
        </body>
    </Document>
    <Document>
        <url>https://blog.migrosbank.ch/it/e-industria-sia/</url>
        <id>67DD15156DF1D22CFCDC1ECABBC0B9AE</id>
        <title>E industria sia</title>
        <body>L’industria svizzera si lamenta regolarmente del franco forte, delle retribuzioni elevate e della
            concorrenza globale. Tuttavia continua a godere di ottima salute. Ma allora vede esageratamente nero? La
            Commissione europea vuole dare avvio a niente di meno che la “terza rivoluzione industriale”. L’ambizioso
            progetto contrasta con lo stato di desolazione in cui versa l’industria europea. La crisi ha provocato la
            perdita di tre milioni di posti di lavoro nel settore. Ha colpito duramente la Francia, dove il settore
            automobilistico, una volta imponente, chiude fabbriche a catena. Secondo un rapporto dell’Unione europea
            l’Italia vive un “processo di autentica deindustrializzazione”: dal 2007 la produzione si è contratta di
            oltre il 20 percento. Considerando l’aspro scenario, le preoccupazioni delle aziende svizzere sono
            senz’altro giustificate. Anche nel nostro paese la produzione industriale ha subito una flessione del 15
            percento durante la crisi. Tuttavia, contrariamente alla maggior parte dei paesi europei, la nostra
            industria si è ripresa in fretta. Il franco si è apprezzato solo di un quinto da prima della crisi. La
            resistenza dell’industria nazionale è impressionante, ma non giunge inaspettata. Il grafico illustra che la
            Svizzera riesce ad allungare il proprio vantaggio nei confronti delle nazioni industrializzate occidentali
            già da diverso tempo. I vantaggi dimenticati di un’industria forte I segnali di allarme dunque non
            mancavano, ma sono rimasti in gran parte inosservati a causa della diffusa visione di una “economia
            postindustriale”. Si è rivelato un errore fatale, come sappiamo dalla crisi finanziaria. Ora si torna a
            riflettere sul fatto che ogni nuovo posto di lavoro nell’industria crea da 2,5 a 3,5 posti in più in altri
            settori, molto di più di quanto avviene nel terziario. L’80 percento delle esportazioni e quattro quinti
            degli investimenti nella ricerca riguardano l’industria. In Svizzera, così come in Germania, le fondamenta
            dell’industria sono tuttora intatte, come dimostra il recente exploit. Nella maggior parte dei paesi
            dell’UE, invece, l’industria si è talmente indebolita, che al crollo è seguita solo una timida
            ripresa.Ciononostante la Commissione europea è convinta che la “terza rivoluzione industriale” si
            verificherà entro il 2020. All’insegna del motto: e industria sia. Come valutate i timori di un tracollo
            dell’industria? Partecipate alla discussione! Anche questi articoli potrebbero interessarvi: L’effetto
            ricchezza Chi l’ha inventato? Le aziende, il nostro bene più prezioso Crescita, crescita, dove sei?
        </body>
    </Document>
    <Document>
        <url>https://blog.migrosbank.ch/it/cinque-criteri-per-valutare-la-vostra-cassa-pensioni/</url>
        <id>02FAB4ED612D98FAB41CB3F8D87BF486</id>
        <title>Cinque criteri per valutare la vostra cassa pensioni</title>
        <body>Per la maggior parte delle persone la previdenza professionale rappresenta la principale riserva di
            capitale. Ma a livello di prestazioni le differenze tra le casse pensioni sono enormi. Quanto è generosa la
            vostra cassa pensioni? Lo scoprirete con l’aiuto della nostra checklist. Complessivamente gli Svizzeri hanno
            accumulato 900 miliardi di franchi nel secondo pilastro. Ma le differenze tra le singole casse pensioni sono
            enormi (v. «Stesso stipendio, ma il 50 percento di rendita in più»). Vale dunque la pena di verificare a
            quanto ammontano le prestazioni della propria previdenza. Dopo tutto, sono un elemento importante del
            pacchetto retributivo. Da questa verifica emerge inoltre se è opportuno riscattare volontariamente la cassa
            pensioni. La nostra checklist vi spiega quali criteri devono essere osservati. Il documento più importante è
            il vostro certificato di previdenza personale, che ricevete una volta l’anno dal datore di lavoro. Purtroppo
            è spesso un autentico guazzabuglio di cifre, ben poco comprensibile a un profano. A questo link abbiamo
            pubblicato un modello semplificato del certificato, nel quale sono spiegate tutte le principali cifre in
            modo chiaro. Anche se volete sapere gli effetti concreti dei cinque criteri seguenti, potete consultare il
            nostro modello di certificato. 1. Stato di salute finanziaria della cassa pensioni Prima di tutto verificate
            il tipo di istituto di previdenza: è una cassa pensioni autonoma oppure il vostro datore di lavoro ha
            aderito a una fondazione collettiva o a una compagnia di assicurazioni? Normalmente le prestazioni più
            generose provengono piuttosto dalle casse autonome. Il grado di copertura della cassa pensioni rivela in
            quale percentuale gli impegni sono coperti dal patrimonio. Nella situazione attuale un valore del 110
            percento può essere ritenuto buono. Quanto più basso è il grado di copertura, tanto maggiore è il rischio di
            una futura decurtazione delle prestazioni. In un’analisi più approfondita della vostra cassa pensioni
            dovreste considerare anche il tasso tecnico, le uscite dichiarate e il rapporto tra assicurati attivi e
            pensionati. 2. Contributo del datore di lavoro Il contributo di risparmio minimo per la previdenza
            professionale è stabilito dalla legge e dipende dall’età: da 25 anni ammonta al 7 percento dello stipendio
            assicurato. Da 35 anni l’aliquota sale al 10 percento, da 45 al 15 percento e da 55 al 18 percento. Secondo
            la legge il datore di lavoro deve prendere a proprio carico almeno la metà, tuttavia numerose aziende pagano
            spontaneamente molto di più, spesso senza sbandierarlo ai quattro venti. Quindi verificate a quanto ammonta
            la quota del vostro datore di lavoro. 3. Deduzione di coordinamento Ai fini delle prestazioni della
            previdenza professionale è determinante il cosiddetto salario assicurato o salario LPP, che può essere
            ottenuto sottraendo allo stipendio annuo una deduzione di coordinamento, attualmente pari a 24‘675 franchi.
            Tale deduzione è giustificata dal fatto che al momento della pensione si aggiunge il reddito dell’AVS.
            Tuttavia, chi lavora a tempo parziale (è pur sempre il 60 percento delle donne) è fortemente penalizzato da
            questo sistema. In concreto una riduzione del 50 percento del grado di occupazione può comportare che la
            rendita scenda di tre quarti (v. «Attenzione alla previdenza con il part time»). Numerose aziende offrono
            quindi una soluzione più generosa, adeguando la deduzione di coordinamento al grado di occupazione. 4.
            Prestazioni sovraobbligatorie Il tetto massimo dello stipendio annuo per la previdenza professionale
            obbligatoria ammonta attualmente a 84‘600 franchi. Una volta considerata la deduzione di coordinamento di
            24‘675 franchi, lo stipendio massimo LPP è di 59‘925 franchi. In altri termini, il tasso minimo stabilito
            per legge (dal 2016 1,25 percento) e l’aliquota di conversione (6,8 percento) si applicano solo fino a
            questa somma, oltre la quale la cassa pensioni può stabilire i due parametri a propria discrezione. Alcune
            casse, per esempio, hanno ridotto l’aliquota di conversione sovraobbligatoria al 5 percento, mentre per
            altre è addirittura superiore al 6,8 percento indicato dalla legge. Questa aliquota ha importanti
            ripercussioni sulla rendita futura: un tasso del 6,8 percento significa che su un capitale di vecchiaia di
            100‘000 franchi la rendita è di 6800 franchi. Vi consigliamo dunque di verificare l’aliquota applicata nel
            vostro certificato di previdenza. 5. Prestazioni di rischio La previdenza professionale include
            un’assicurazione per i rischi decesso e invalidità. Anche su queste prestazioni di rischio il margine è
            molto ampio. Per i padri di famiglia è importante soprattutto che la rendita per il coniuge e i figli sia
            sufficiente. Le persone non sposate dovrebbero assolutamente accertarsi se e a quali condizioni il loro
            convivente può essere assicurato (v. in proposito anche il punto 5 di questo articolo sul blog). Per tale
            criterio la prassi applicata è molto differenziata. Chiarire i cinque punti summenzionati richiede tempo,
            che in questo caso è comunque investito bene. Di fronte a scelte così importanti, infatti, è necessario
            misurare la qualità della vostra cassa pensioni, per esempio se volete risparmiare tasse con il riscatto
            della cassa pensioni oppure nella decisione tra capitale o rendita prima del pensionamento. A proposito:
            secondo confronti svolti da istituti indipendenti la cassa pensioni della Migros si annovera puntualmente ai
            primi posti. Il risultato di un approfondito test condotto dalla rivista «Beobachter» è pubblicato qui.
        </body>
    </Document>
    <Document>
        <url>https://blog.migrosbank.ch/it/il-controverso-secondo-pilastro-previdenza/</url>
        <id>A8D56A304F04AF999DC8EE36CE23E839</id>
        <title>Il controverso secondo pilastro - Previdenza</title>
        <body>Il Consiglio federale sta considerando di limitare il prelievo del capitale di vecchiaia al momento del
            pensionamento. Che cosa significherebbe per me? I progetti del Consiglio federale sono stati formulati solo
            in modo vago, ma hanno scatenato un acceso dibattito. In realtà le somme in ballo sono notevoli: in Svizzera
            i privati hanno accumulato circa 700 miliardi di franchi nelle casse pensioni. La decisione se, al momento
            del pensionamento, riscuotere questo denaro sotto forma di capitale o di rendita ha un’enorme portata per
            tutti. Ma quali conseguenze avrebbe una limitazione della possibilità di prelevare il capitale? La
            stragrande maggioranza delle persone non sarebbe toccata. Sette pensionati su dieci optano comunque per una
            rendita. E del rimanente 30 percento la maggior parte ritira solo una piccola parte dei risparmi sotto forma
            di capitale: in media 170’000 franchi a testa. La prevalenza delle rendite è senz’altro opportuna, perché
            con una normale aspettativa di vita è generalmente la soluzione più vantaggiosa. Prospettiva di una lunga
            vita Curva statistica di sopravvivenza per una persona di 65 anni. Esempio di lettura: la probabilità di
            raggiungere gli 80 anni è dell’85 percento per le donne e del 74 percento per gli uomini. Il grafico riporta
            la curva di sopravvivenza per una donna da poco pensionata: la probabilità che raggiunga ottant’anni è pur
            sempre dell’85 percento, del 50 percento per i 90 anni. La probabilità che festeggi il 95° compleanno è del
            30 percento. E una su dieci arriva addirittura a 100. È raffigurata anche la curva di sopravvivenza per un
            uomo sessantacinquenne: la sua probabilità di arrivare a 87 anni è del 50 percento. Una scarsa aspettativa
            di vita depone a favore del prelievo di capitale I dati rivelano perché la liquidazione unica in capitale è
            spesso problematica: è difficile sapere quanto vivremo. Per esempio, una donna che al momento del
            pensionamento prevede di consumare il capitale entro 25 anni ha una probabilità del 50% che il denaro non le
            basti. Optando per la rendita, invece, non deve preoccuparsi del cosiddetto «rischio di longevità», perché
            il pagamento della rendita è sicuro. Il prelievo del capitale è più indicato se al momento del pensionamento
            è ipotizzabile una morte imminente. Ma è un caso statisticamente raro: il rischio che un pensionato muoia
            entro i 75 anni è dell’8 percento appena per le donne e del 14 percento per gli uomini. A questo punto è
            chiaro chi sarebbe più colpito da un’eventuale limitazione della possibilità di prelevare il capitale prima
            del pensionamento: le persone con una minore aspettativa di vita. La loro flessibilità finanziaria
            diminuirebbe. In particolare diventerebbe più difficile trasmettere ai loro discendenti il capitale di
            vecchiaia risparmiato, che a loro non occorre più. Anche questi articoli potrebbero interessarvi: Quando gli
            ultimi sono i primi Un occhio di riguardo alla previdenza individuale A quanto ammonterà la mia rendita AVS?
            Lunga vita a noi!  
        </body>
    </Document>
    <Document>
        <url>https://blog.migrosbank.ch/it/pilastro-3a-tuttora-realistico-un-rendimento-del-3-percento/</url>
        <id>39B642DA97F81CB676A809A8922BC9E3</id>
        <title>Pilastro 3a: tuttora realistico un rendimento del 3 percento</title>
        <body>Lo stallo dei tassi rende il risparmio poco interessante. Il nostro consiglio è di effettuare comunque i
            versamenti nel terzo pilastro. Infatti, a dipendenza della strategia seguita, un rendimento superiore al 3
            percento è ancora possibile. Attualmente la Banca Migros versa lo 0,6 percento d’interesse sul conto
            previdenza del terzo pilastro. Altre banche si limitano allo 0,5 percento. Sarebbe meglio rinunciare al
            versamento nel pilastro 3a fino al prossimo aumento dei tassi? Lo sconsiglio vivamente, per due ragioni.
            Prima di tutto, così facendo viene a mancare il vantaggio fiscale. Spesso si dimentica che nel terzo
            pilastro la deduzione fiscale è valida solo per un anno. I versamenti mancati non possono più essere
            recuperati. Secondariamente, in alternativa al conto, è possibile investire in un fondo previdenziale. Così
            il rendimento aumenta di parecchio, in particolare nella fase attuale di tassi bassi. La soluzione con i
            fondi è appropriata soprattutto per un investimento a lungo termine. E questo è spesso il caso della
            previdenza. Facciamo un esempio concreto: il grafico mostra l’evoluzione del capitale di chi dal 2006 ha
            investito ogni anno 6000 franchi nel Mi-Fonds (CH) 40 V. Sinora ha guadagnato 25‘600 franchi. Quasi la metà
            (11‘600 franchi) è riconducibile all’apprezzamento del fondo, mentre gli altri 14‘000 franchi corrispondono
            al risparmio fiscale totale su dieci anni. Questo guadagno rappresenta il 3,6 percento di rendimento annuo,
            un dato davvero considerevole. Un guadagno di 25‘600 franchi in dieci anni Così è cresciuto il capitale nel
            terzo pilastro di chi ha investito ogni anno, dal 2006, 6000 franchi nel Mi-Fonds (CH) 40 V. Non va
            dimenticato che il risparmio fiscale dipende dal luogo di domicilio e dallo stato civile. Il nostro esempio
            riguarda una coppia senza figli, domiciliata a Bellinzona, con un reddito complessivo di 100‘000 franchi. Se
            la stessa coppia vivesse, per esempio, a Basilea o Neuchâtel, la deduzione fiscale complessiva sarebbe di
            2000 o 3000 franchi superiore, quindi il rendimento annuo del pilastro 3a salirebbe al 4 percento. Un
            riepilogo degli sgravi fiscali per ogni cantone è pubblicato qui. Ma che dire dei rischi? Per i capitali
            investiti a fini previdenziali il legislatore non tollera eccessive fluttuazioni del valore. Nei fondi del
            terzo pilastro la quota azionaria non deve dunque superare il 50 percento. Nell’esempio del Mi-Fonds (CH) 40
            V ammonta al 40 percento. E come dimostra il grafico, per questo motivo il fondo ha recuperato relativamente
            in fretta le perdite di valore subite durante la crisi finanziaria del 2008. Tra l’altro, il vantaggio
            fiscale dei fondi previdenziali non riguarda solo i versamenti effettuati. A differenza dei fondi
            d’investimento tradizionali, anche tutti gli utili distribuiti sono esenti da imposte. Le somme così
            risparmiate raggiungono ogni anno diverse centinaia di franchi e non sono considerate nel calcolo illustrato
            nell’esempio. Tra l’altro la coppia in questione, se entrambi i partner lavorano come dipendenti, può
            portare il versamento annuo a 13‘536 franchi, quindi la deduzione fiscale aumenterebbe notevolmente.
            Nonostante lo stallo dei tassi, scegliendo una saggia strategia il terzo pilastro si conferma interessante.
            L’utilizzo dei fondi previdenziali è solo uno dei nostri 20 consigli sul pilastro 3a che potete leggere nel
            blog dal titolo Sfruttate al meglio la vostra previdenza. Troverete sicuramente un suggerimento utile anche
            a voi. Abbasso le diete – Con i Mi-Fonds risparmi in piena forma. Per sapere di più: bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/massimi-storici-senza-paura-dellalta-quota/</url>
        <id>79BADC103C7BDE88901B1B47A5FF7E17</id>
        <title>Massimi storici, senza paura dell’alta quota - Banca Migros</title>
        <body>Quando sui mercati finanziari si toccano i massimi storici, molti investitori diventano sospettosi:
            preferiscono incassare e ritirarsi. Ma la paura dei valori record è per lo più ingiustificata. Anzi, sarebbe
            meglio mantenere gli investimenti proficui e utilizzare i limiti stop-loss. Che si tratti di bitcoin o di
            borse, molti investitori sono tormentati dalla paura dell’alta quota. Temono infatti che i valori record e
            soprattutto i massimi storici siano immancabilmente seguiti da un crollo che corregge le quotazioni e le
            riporta al livello «usuale». Questo ragionamento non ha senso, tant’è vero che nell’ambito della psicologia
            dei mercati finanziari si parla di «all time high bias», ovvero di un pregiudizio legato al raggiungimento
            dei massimi storici. Il nostro cervello ci inganna pensando che, dopo una lunga sequenza di rialzi, la
            probabilità di una caduta aumenti notevolmente. Il problema è aggravato dal cosiddetto «disposition effect»,
            cioè dalla tendenza a percepire con maggiore intensità le perdite rispetto ai profitti. In altre parole, un
            ribasso di 1000 franchi nelle quotazioni si fa sentire più di un rialzo della stessa entità. Di conseguenza,
            per timore di un crollo, si tende a vendere troppo rapidamente i titoli di borsa quando invece sarebbe
            possibile mantenere gli investimenti proficui. Un massimo storico – «la madre di tutti i segnali di
            acquisto» Combinando il «disposition effect» e l’«all time high bias», molti investitori finiscono per
            vedere nei massimi storici un buon motivo per vendere. È ovvio che, con un simile rialzo, le quotazioni
            possono davvero raggiungere vette tali da suscitare una certa apprensione. Ma quando le valutazioni non
            rappresentano un problema, vale il motto: «Un nuovo massimo storico è la madre di tutti i segnali di
            acquisto». È questa la linea seguita dagli esperti di analisi tecnica, che studiano l’andamento dei titoli
            senza occuparsi delle valutazioni. Per questi analisti un nuovo massimo storico è frutto di un forte istinto
            gregario che non scompare semplicemente dall’oggi al domani. Per questo dicono: «The trend is your friend».
            Quando si spegne l’istinto gregario? Nessun trend dura per sempre e anche la più impetuosa massa di gregari
            finisce per stancarsi. I segnali d’allarme vengono lanciati da due indicatori di facile interpretazione
            forniti dall’analisi tecnica. Il primo è il relative strength index (RSI), che mette in relazione la forza
            degli aumenti delle quotazioni e quella delle flessioni in un determinato periodo di tempo. Il RSI è
            rappresentato con valori percentuali da 0 a 100: da 0 a 30 si considera un segnale di vendita, mentre da 70
            a 100 vale come segnale d’acquisto. Un secondo indicatore molto utilizzato è la media mobile a 200 giorni:
            una tendenza al rialzo è considerata affidabile quando la quotazione corrente si colloca al di sopra della
            media mobile degli ultimi 200 giorni di negoziazione, come avviene attualmente nel caso del bitcoin (v. ad
            es. bitcoincharts.com). Per le azioni e gli indici di borsa potete trovare gli indicatori di analisi tecnica
            su portali finanziari come finanzen.ch. Al momento della pubblicazione di questo articolo sia la media
            mobile a 200 giorni che il RSI mostrano un trend al rialzo ininterrotto per l’indice SPI. Mantenere gli
            investimenti proficui, limitare le perdite Se gli indicatori di analisi tecnica rimangono favorevoli, potete
            conservare gli investimenti esistenti. Questa è la strategia consigliata: mantenere gli investimenti
            proficui, ma – in via precauzionale – limitare eventuali perdite con i cosiddetti ordini stop-loss. Ecco
            come funziona: un ordine di vendita viene generato automaticamente non appena il titolo scende fino a un
            livello di prezzo che avete prestabilito. Il limite si può per esempio definire al 10% al di sotto della
            quotazione attuale. Ovviamente, se le azioni salgono, dovrete man mano rivedere verso l’alto il vostro
            ordine stop-loss. E ancora un aspetto importante: il classico ordine stop-loss viene eseguito «al meglio».
            Se la quotazione finisce al di sotto del limite che avete scelto, il titolo viene venduto al miglior prezzo
            ottenibile. Nel caso di una pesante flessione combinata con una scarsa liquidità dei titoli, potrebbe
            rivelarsi impossibile eseguire l’ordine rispettando il limite desiderato, bensì sarà accettato un prezzo
            inferiore. Per ridurre questo rischio potete utilizzare il cosiddetto ordine stop-limit, che consiste nella
            scelta di un ulteriore limite di prezzo sotto il quale il vostro ordine di vendita non dev’essere più
            eseguito. Esempio di ordine stop-loss nell’e-banking della Banca Migros. In caso di investimenti soggetti a
            notevoli fluttuazioni non ha senso scegliere dei limiti stop-loss troppo stretti. Si consiglia la regola del
            50/50: dopo un forte aumento delle quotazioni si vende una metà dei titoli e per la parte restante si
            imposta un limite stop-loss al prezzo iniziale. Un esempio di titoli estremamente volatili sono i
            certificati che replicano 1:1 l’andamento dei bitcoin. Supponiamo che possediate quattro di questi
            certificati, che dal momento dell’acquisto sono saliti da 4000 a 7675 dollari, e che ora ne vendiate due.
            Per i due restanti create un ordine stop-loss nell’e-banking alla quotazione iniziale di 4000 dollari (v.
            grafico). In questo modo avrete un rendimento assicurato di 7350 dollari, pari al 46%, perfino nel peggiore
            dei casi, ovvero anche se il bitcoin scende al di sotto della quotazione iniziale e scatta l’ordine di
            vendita automatico. Con simili reti di sicurezza non dovrete avere paura dell’alta quota nemmeno se i vostri
            investimenti raggiungono valori record.
        </body>
    </Document>
    <Document>
        <url>https://blog.migrosbank.ch/it/la-borsa-e-impazzita-davvero/</url>
        <id>DC5DBDE41D0A459B2DFF124639E187CF</id>
        <title>La borsa è impazzita – davvero? - Banca Migros</title>
        <body>Se le quotazioni azionarie precipitano com’è successo negli ultimi giorni, spesso la sentenza è: «Tipico
            della borsa, un comportamento da psicopatici». Ma dietro i movimenti dei prezzi c’è qualcosa di più di
            un’avidità o una paura esagerate. Come mostra la nostra analisi, la borsa è un anticipatore infallibile
            dell’andamento dell’economia reale. Dall’ex cancelliere tedesco Helmut Schmidt ci è stato tramandato il
            detto che «le borse sono animate in sostanza da psicopatici». Molti sottoscriverebbero senz’altro questa
            affermazione perché hanno l’ostinata convinzione che la borsa sia un terreno di caccia per gli speculatori e
            i prezzi dei titoli si muovano senza alcun rapporto con l’«economia reale». È vero che in borsa non mancano
            fasi di euforia o panico eccessivo, causate dall’istinto gregario degli investitori. Ma questi periodi
            rappresentano decisamente un’eccezione. Di solito i movimenti dei prezzi dei titoli sono un segnale
            sorprendentemente preciso dell’effettivo andamento della congiuntura. Lo dimostra il seguente grafico, che
            illustra come si sono mossi la borsa svizzera e il prodotto interno lordo (Pil) dal 2000. Le curve sono
            quasi parallele per lunghi tratti. Soprattutto nei punti di svolta, che rivestono una particolare
            importanza, le concordanze sono evidenti. Dunque non c’è segno del presunto «comportamento psicopatico»
            della borsa. Tuttavia è importante precisare un aspetto: gli eventi in borsa non si riflettono nei dati
            congiunturali immediatamente, bensì a una distanza di sei-dodici mesi. In altre parole, l’andamento della
            borsa anticipa le variazioni della crescita del Pil di circa sei mesi-un anno. Per raffigurarlo nel grafico,
            ho arretrato di sei mesi la curva riferita all’andamento delle azioni. Parallelismi evidenti tra borsa ed
            economia reale Variazioni trimestrali della borsa svizzera (scala di sinistra) e del prodotto interno lordo
            (scala di destra) dal 2000. Le quotazioni di borsa come indicatore anticipatore della congiuntura sono
            raffigurate nel grafico arretrate di sei mesi. Il grafico dimostra anche che, a più riprese, le quotazioni
            azionarie hanno mandato segnali fuorvianti, tra l’altro lo scivolone del secondo semestre 2011 è stato un
            falso allarme. Comunque, la borsa ha anticipato con notevole regolarità quello che sarebbe successo sul
            fronte della congiuntura circa sei mesi più tardi. Così, dopo la crisi della New Economy, la borsa svizzera
            ha invertito la rotta già nel marzo 2003, mentre la recessione è stata superata solo nel terzo trimestre.
            Altro esempio: nello Swiss Market Index (SMI) la crisi finanziaria del 2008 si è manifestata già in gennaio
            con un crollo dei titoli, mentre il prodotto interno lordo è precipitato solo nel quarto trimestre, ma in
            modo molto più pesante. Proprio in queste fasi di cambiamenti, il carattere precursore della borsa può
            indurre facilmente a pensare che abbia una «vita propria incontrollata». Quindi, se l’economia marcia a un
            ritmo sostenuto, mentre le quotazioni precipitano inaspettatamente, sembra giusto sentenziare che «la borsa
            è di nuovo impazzita». Eppure, per valutare in modo attendibile se la borsa era davvero fuori strada con le
            sue anticipazioni, occorre aspettare sei mesi o, addirittura, un anno intero. Un importante anello di
            congiunzione tra la borsa e la congiuntura è rappresentato dalle aspettative dei mercati azionari
            relativamente agli utili delle singole società. Anche qui si riflettono molteplici fattori, tra cui la
            fiducia dei consumatori o il costo del denaro, che influenzano a loro volta l’andamento dell’economia.
            Questa correlazione tra i mercati azionari e l’evoluzione del Pil è regolarmente cresciuta negli ultimi
            decenni, soprattutto nei paesi industrializzati (v. il grafico seguente). Da un lato ciò depone a favore
            dell’attendibilità delle previsioni sugli utili, dall’altro negli ultimi tempi emergono interazioni con
            sempre maggiore frequenza e si parla del cosiddetto «effetto ricchezza»: dal momento che molte persone hanno
            investito una gran parte del capitale di vecchiaia in azioni, anche indirettamente tramite le casse
            pensioni, il rialzo o il ribasso delle quotazioni di borsa si ripercuote sul comportamento dei consumatori
            e, quindi, sulla congiuntura. Numero crescente di risultati pertinenti: la borsa come indicatore
            dell’andamento del Pil Correlazione tra i rendimenti delle azioni statunitensi (arretrati di 12 mesi) e la
            crescita annua del Pil. Fonte: Robeco (2013) Se non è giusto etichettare la borsa come «psicopatica»,
            altrettanto sbagliato è fidarsi ciecamente dei mercati come se fossero una «sfera di cristallo». Una volta
            il vincitore del premio Nobel Paul Samuelson ha dichiarato, con tono beffardo, che i mercati azionari sono
            riusciti a prevedere nove delle ultime cinque recessioni. Eppure una simile percentuale di successi è più
            che rispettabile. Recentemente il settimanale «The Economist» ha analizzato le previsioni congiunturali
            elaborate dal Fondo monetario internazionale (Fmi) dal 1999. In 220 casi si è verificata una recessione, ma
            solo per la metà di essi l’Fmi è riuscito ad anticipare correttamente la flessione del Pil per l’anno
            successivo nella sua previsione di ottobre, ossia con tre mesi di anticipo. È evidente che i pronostici
            economici sono una questione spinosa. André Kostolany, un guru della borsa, ha paragonato il rapporto tra la
            congiuntura e la borsa all’immagine di un cane e del suo padrone durante una passeggiata. Il cane, curioso,
            cammina davanti. Qualche volta prende la direzione sbagliata, quindi corre rapidamente indietro. Ma nella
            maggior parte dei casi il cane imbocca istintivamente la direzione giusta, persino quando il suo padrone non
            ha ancora deciso dove vuole andare.
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/7/</url>
        <id>8FF665DAD5E32AE3AFE576A23FD05454</id>
        <title>Albert Steck, Autore di Banca Migros - Page 7 of 11</title>
        <body>Molti inquilini sono insoddisfatti. Si lamentano della carenza di appartamenti e dell’aumento degli
            affitti. Ma il futuro promette tempi migliori: su un fronte e sull’altro i segnali sono straordinariamente
            favorevoli. Continuare a leggere
        </body>
    </Document>
    <Document>
        <url>https://blog.migrosbank.ch/it/consigli-fiscali-parte-5/</url>
        <id>E5A6D25E196068357FB4EB77E8EAD798</id>
        <title>5 x 10 consigli fiscali parte V: Investimenti di capitali - Banca Migros</title>
        <body>Vi mostriamo come il fisco incide sulle obbligazioni e quali conseguenze hanno i tassi bassi. Altri
            consigli riguardano i tassi d’interesse degli uffici delle contribuzioni e la nuova normativa per le vincite
            al lotto. Qui sono pubblicati i consigli fiscali aggiornati per il 2016. 1. Interessi elevati all’ufficio
            imposte – una volta Per anni il contribuente ha beneficiato di un generoso tasso d’interesse se pagava in
            tempo. Nel frattempo le cose sono cambiate: gran parte dei cantoni ha ridotto il tasso allo 0,5 percento o
            addirittura al di sotto. Non manca qualche eccezione: gli abitanti del cantone Glarona ricevono tuttora il 2
            percento annuo se pagano le imposte presumibilmente dovute entro il 30 giugno. Per il momento sono ancora
            piuttosto generosi anche i cantoni di Zurigo e Nidvaldo, con l’1,5 percento. Sono molto più elevati gli
            interessi di mora: nel cantone Argovia, per esempio, ammontano al 5,5 percento, a Lucerna al 5,0 percento, a
            Zurigo al 4,5 percento. 2. Attenzione all’incidenza del fisco sulle obbligazioni I detentori di obbligazioni
            sono attualmente penalizzati non solo dai tassi ai minimi storici. In base all’ammontare della cedola
            l’obbligazione può avere anche spiacevoli conseguenze fiscali. Ecco un esempio concreto: l’obbligazione
            della Confederazione con scadenza 11 febbraio 2023 è stata emessa con una cedola, una volta consueta, del
            4,0 percento. In seguito al forte calo dei tassi l’obbligazione viene ora scambiata a un prezzo di 132,5.
            Tuttavia, dal momento che nel 2023 sarà rimborsata al prezzo di 100, il rendimento alla scadenza è pari a
            -0,07 percento. Ma per il fisco non è determinante il rendimento alla scadenza, bensì la cedola del 4,0
            percento. Ciò significa che, con un’aliquota fiscale marginale del 25 percento, il detentore
            dell’obbligazione deve versare al fisco l’1,0 percento. Il rendimento alla scadenza al netto delle tasse
            diminuisce così a un poco allettante -1,07 percento. 3. Reddito di capitale: le azioni assumono il ruolo
            delle obbligazioni Teil 5_Grafik_it Andamento dei redditi patrimoniali dei nuclei familiari in Svizzera: gli
            interessi introitati sono crollati, d’altro canto i redditi da dividendi hanno segnato un massiccio aumento.
            (Dati: UST) Prima la suddivisione dei ruoli tra azioni e obbligazioni era chiara: gli investimenti a tasso
            fisso generavano una cedola invariata, soggetta all’imposta sul reddito. Inoltre, al reddito di capitale
            veniva dedotta l’imposta preventiva del 35 percento, di cui l’investitore poteva comunque chiedere il
            rimborso con la sua dichiarazione fiscale. Dal punto di vista fiscale erano molto più interessanti le
            azioni: infatti l’utile di capitale conseguito con l’aumento dei prezzi dei titoli è esente da imposte. Ma
            ormai da parecchi anni le quotazioni di borsa si muovono lateralmente. Se da un lato le azioni offrono un
            utile di capitale limitato, ha invece registrato un massiccio aumento il reddito di capitale. Come mostra il
            grafico, i dividendi introitati dai nuclei familiari svizzeri dal 1990 sono complessivamente saliti da poco
            meno di 10 miliardi a quasi 40 miliardi di franchi. D’altro canto gli interessi riscossi sulle obbligazioni
            e sui depositi bancari hanno subito una massiccia erosione. Quando le blue chip svizzere, tra cui Nestlé,
            Novartis o Roche, versano i loro abbondanti dividendi, anche il fisco sorride. Vale dunque ancora di più la
            pena di trasferire in un fondo previdenziale il capitale investito a lungo termine del terzo pilastro. Tutti
            i redditi di capitale del pilastro 3a sono infatti fiscalmente esenti. Inoltre l’avere non è soggetto
            all’imposta sulla sostanza. Si applica un’aliquota fiscale ridotta solo al momento del versamento. Una
            panoramica degli interessanti rendimenti dei fondi previdenziali è pubblicata qui. 4. Per le azioni tenere
            d’occhio i dividendi esenti da imposte Il crescente carico fiscale descritto al punto 3.) sui redditi da
            dividendi si alleggerisce un po’ poiché numerose aziende procedono alle loro distribuzioni attingendo alle
            riserve da apporti di capitale che, a differenza dei dividendi, sono esenti dall’imposta sul reddito. Queste
            riserve derivano, per esempio, dall’aggio realizzato con un aumento di capitale. Lo scorso anno le società
            svizzere quotate in borsa hanno versato riserve da apporti di capitale per un totale di 15 miliardi di
            franchi. Attualmente circa 80 società possono avvalersi di questa forma di distribuzione, ma non tutte ne
            fanno uso. Nella scelta di un’azione vale dunque la pena di considerare, oltre al rendimento dei dividendi,
            anche la riserva da apporti di capitale. 5. Acquistare e vendere i titoli in tempo L’imposizione dei redditi
            di capitale può essere ridotta anche scegliendo i tempi giusti per le operazioni. La vendita dovrebbe
            infatti avvenire poco prima della distribuzione dei dividendi e degli interessi, invece l’acquisto poco dopo
            la distribuzione. Nel caso delle obbligazioni il motivo è rappresentato dagli interessi pro rata, ossia la
            quota degli interessi annui che maturano entro la scadenza del loro pagamento. Spettano al venditore e
            rappresentano un utile di capitale esente da imposte. Al momento della scadenza del pagamento degli
            interessi il possessore percepisce la distribuzione, ma deve dichiararla al fisco come reddito.
            Considerazioni analoghe riguardano le azioni. Poco prima del pagamento del dividendo sono vendute a prezzi
            più elevati perché il mercato sconta già la distribuzione. Una volta che sono stati pagati i dividendi, il
            prezzo dell’azione scende, quindi può essere acquistata a una quotazione più conveniente. Ma attenzione, una
            tenuta troppo breve non è consigliabile: prima di tutto l’operazione è soggetta alla tassa di bollo, in
            secondo luogo una procedura sistematica di questo tipo può essere giudicata dal fisco come elusione delle
            tasse (v. in proposito anche il punto 6.). 6. L’etichetta «professionale» come campanello d’allarme Chi
            acquista e vende azioni troppo assiduamente può essere considerato dall’autorità fiscale come “commerciante
            professionale di titoli”. Gli utili sono dunque tassati come reddito da attività lucrativa indipendente e
            vengono prelevati i contributi alle assicurazioni sociali per AVS, AI, IPG e AD. Ciò interessa gli
            investitori che scambiano spesso volumi elevati, finanziano le proprie operazioni con ingenti capitali di
            terzi oppure utilizzano derivati su vasta scala. Alcuni anni fa le autorità erano ancora eccessivamente
            severe in questo ambito, ma nel frattempo si è affermata una prassi un po’ più accomodante. 7. Lotto e case
            da gioco: ecco le nuove regole Dal 2013 le vincite al lotto fino a 1000 franchi sono esenti dall’imposta
            preventiva. Dal 2014 queste cifre di modesta entità non sono soggette neppure all’imposta sul reddito,
            almeno ai fini dell’imposta federale diretta. Inoltre un forfait del 5 percento della vincita al lotto può
            essere dedotto come costo della puntata, fino a un massimo di 5000 franchi. Entro il 1° gennaio 2016 anche i
            cantoni devono stabilire un limite libero e una deduzione forfetaria per le vincite al lotto. Alcuni
            cantoni, tra cui Zurigo, hanno già deciso di riprendere le aliquote dell’imposta federale diretta. È
            importante sapere che, a differenza delle vincite al lotto, le somme vinte nelle case da gioco svizzere sono
            esenti da imposte per qualunque ammontare. 8. La ritenuta estera alla fonte come perenne spina nel fianco
            Chi dichiara regolarmente i titoli esteri al fisco svizzero non ottiene automaticamente il rimborso di tutta
            la ritenuta estera alla fonte. Per questo deve avere compilato il modulo DA-1 ottenibile dall’ufficio
            imposte. In tal modo l’investitore svizzero riceve il rimborso di un computo globale d’imposta forfetario,
            che di norma ammonta al 15 percento della distribuzione. Diventa tuttavia più complicato per la quota della
            ritenuta alla fonte che supera questa aliquota percentuale: il rimborso dell’importo deve essere richiesto
            dal contribuente con un altro modulo, messo a disposizione dal rispettivo stato. Alcuni stati esigono
            inoltre un’attestazione originale della banca – in questi casi un normale conteggio dei dividendi non è
            sufficiente. Spesso la procedura si protrae per diversi mesi ed è molto laboriosa. Ecco perché numerosi
            investitori si arrendono di fronte alla corsa a ostacoli della burocrazia. 9. Il risparmio assicurativo non
            diminuisce le tasse Una volta si consigliava di detenere investimenti a tasso fisso nelle assicurazioni, per
            esempio sotto forma di una polizza vita con fondi obbligazionari. Per la durata del contratto, infatti, gli
            interessi maturati non sono soggetti a imposte. Tuttavia, con gli attuali tassi bassi, il risparmio fiscale
            è spesso molto inferiore ai costi elevati di una soluzione assicurativa. 10. Non dimenticare la deduzione
            forfetaria Per la gestione patrimoniale da parte di terzi sono deducibili, a seconda dei cantoni, fino a
            15’000 franchi l’anno dall’imposta sul reddito. Anche gli investitori, che non hanno un mandato di gestione
            patrimoniale e si occupano personalmente dei propri investimenti, possono far valere deduzioni, in
            particolare per i diritti di custodia, le spese di tenuta conto, le spese per la cassetta di sicurezza e i
            costi delle attestazioni fiscali. Invece delle deduzioni singole, di norma vale la pena di sfruttare la
            deduzione forfetaria che, a seconda dei cantoni, va dallo 0,5 al 3 per mille del patrimonio. Alla Banca
            Migros l’attestazione fiscale nel Premium Banking e nella gestione patrimoniale è esente da spese. Anche i
            clienti detentori di Mi-Fonds ottengono gratuitamente le informazioni sui valori fiscali. In proposito
            leggere anche: Deduzioni fiscali per 10 miliardi
        </body>
    </Document>
    <Document>
        <url>https://blog.migrosbank.ch/it/deduzioni-fiscali-per-10-miliardi/</url>
        <id>D78E2C71377045D7C927AB0E10106136</id>
        <title>Deduzioni fiscali per 10 miliardi - Banca Migros</title>
        <body>Sono alla ricerca di consigli per la mia dichiarazione dei redditi. In particolare mi piacerebbe sapere
            come utilizzare correttamente le deduzioni fiscali. Mi aiuta a orientarmi? Molti di noi hanno l’impressione
            di pagare troppe tasse. A prima vista sembra senz’altro plausibile: nel 1990 gli Svizzeri hanno pagato
            imposte sul reddito per 28 miliardi di franchi. Nel frattempo la cifra è salita a circa 50 miliardi. Questo
            aumento appare enorme, tuttavia deve essere relativizzato. Più precisamente non bisogna dimenticare che
            anche il benessere nel nostro Paese è notevolmente aumentato. Dal grafico risulta che dal 1990 anche il
            prodotto interno lordo è cresciuto di un considerevole 75 percento. Il grafico dimostra inoltre che,
            rispetto a tutte le entrate fiscali dello Stato, le imposte sul reddito dei privati sono aumentate
            nettamente al di sotto della media. L’intero volume fiscale si è infatti praticamente raddoppiato e nel
            frattempo ha raggiunto i 130 miliardi di franchi. Il raffronto dimostra che il fisco si basa più di prima su
            altre fonti di entrate, in particolare l’imposta sul valore aggiunto e l’imposizione delle imprese. Le
            imposte sul reddito pagate dai privati rivestono una quota decrescente nelle entrate statali per due motivi:
            prima di tutto l’inasprita concorrenza fiscale tra i Cantoni, in secondo luogo l’importanza molto maggiore
            delle deduzioni fiscali. Dal 1990 le imposte sul reddito dei privati sono aumentate da 28 a 50 miliardi di
            franchi, leggermente al di sopra della crescita del prodotto interno lordo (Pil). Tuttavia le entrate
            fiscali totali dello Stato hanno registrato un progresso ancora maggiore. Il sistema fiscale sempre più
            complicato L’ottimizzazione di queste deduzioni fiscali è diventata sempre di più uno “sport nazionale”.
            Solo nelle imposte federali dirette le agevolazioni concesse raggiungono all’incirca 10 miliardi di franchi
            l’anno. Persino l’Amministrazione delle contribuzioni dispone unicamente di stime di massima per questo
            dato. Considerando la molteplicità delle deduzioni, che tra l’altro cambiano continuamente, molti
            contribuenti hanno perso l’orientamento. Chi sa, per esempio, che una seconda formazione professionale
            facoltativa potrà essere dedotta a partire dal prossimo anno? Per facilitare la compilazione della
            dichiarazione fiscale, nel blog della Banca Migros è pubblicato quindi un elenco di 50 consigli utili. Le
            deduzioni fiscali sono state suddivise in cinque categorie diverse: lavoro, previdenza, proprietà abitativa,
            investimenti finanziari e famiglia. Ecco un esempio per questo ambito: nel Cantone di Berna la somma
            deducibile per i figli è quasi raddoppiata negli ultimi dieci anni. Il fisco ha dunque anche slanci di
            generosità. Ma bisognerebbe conoscerli per beneficiarne davvero.
        </body>
    </Document>
    <Document>
        <url>https://blog.migrosbank.ch/it/azioni-non-e-mai-troppo-tardi/</url>
        <id>695E075BEFDD6D942F6A753DEBECE7DE</id>
        <title>Azioni? Non è mai troppo tardi! - Banca Migros</title>
        <body>Il ristagno dei tassi pone numerosi investitori di fronte a una difficile decisione: è meglio spostare una
            parte del patrimonio in azioni? Oppure è già troppo tardi dopo il forte rialzo delle quotazioni? Con la loro
            politica dei tassi bassi le banche centrali costringono i risparmiatori a investire di più in titoli. In
            realtà l’afflusso di risparmi è notevolmente diminuito da quest’anno. Sale invece l’interesse per possibili
            alternative ai modesti rendimenti dei titoli fruttiferi, ma è tutt’altro che facile, poiché le quotazioni
            azionarie hanno nel frattempo raggiunto un livello considerevole. Su questo dilemma dei risparmiatori il
            professore di economia Bernd Raffelhüschen ha recentemente formulato una tesi provocatoria: Chi non possiede
            azioni ora è stato sciocco a suo tempo. Secondo il professore, quindi, la maggior parte della gente non
            comprerebbe azioni perché sarebbe analfabeta in economia. Che dire in proposito? Io non condivido questa
            opinione: al contrario, chi assume un atteggiamento cauto nei confronti delle azioni agisce in modo astuto.
            La maggior parte degli investitori vuole prima di tutto limitare il rischio di perdita che in borsa, almeno
            nel breve termine, non è affatto da minimizzare: con le azioni la probabilità storica di ritrovarsi in
            territorio negativo dopo dodici mesi è pur sempre del 30 percento. Su un periodo più lungo di dieci anni
            questo rischio di perdita scende gradualmente ad appena il 5 percento. Ciò significa che per me come
            risparmiatore un investimento in azioni entra in considerazione se posso ridurre il loro rischio almeno
            nella fase iniziale. È proprio questo il vantaggio del piano di risparmio, con il quale investo il denaro
            non in un’unica soluzione, ma in modo scaglionato mese dopo mese. Il grafico 1 illustra come ha funzionato
            durante la crisi finanziaria: la curva inferiore mostra la performance del Mi-Fonds (CH) SwissStock con
            azioni svizzere dal 2006 per un investimento unico di 11‘000 franchi. Superato brillantemente il crash Il
            Mi-Fonds (CH) SwissStock in due varianti: come investimento unico di 11’000 franchi dall’attivazione nel
            2006 (non sono calcolate le distribuzioni annuali). A titolo di confronto lo stesso investimento in 110
            tranche mensili da 100 franchi l’una: in questo caso la perdita massima è molto inferiore. La perdita
            massima durante il crash si è attestata sul 40 percento. A titolo di confronto un investimento nello stesso
            fondo, tuttavia con un piano di risparmio distribuito su 110 tranche mensili da cento franchi l’una, ha
            consentito di limitare la perdita massima ad appena il 13 percento. Invece che con un puro fondo azionario
            come il Mi-Fonds (CH) SwissStock il piano di risparmio può essere utilizzato anche per un fondo strategico
            con una quota azionaria più bassa, così il rischio diminuisce ancora. Il Mi-Fonds (CH) 50, per esempio,
            investe la metà del patrimonio in azioni e l’altra metà in obbligazioni. Ha raggiunto il suo punto minimo
            durante la crisi finanziaria con un meno 8 percento (v. grafico 2). La Banca Migros offre inoltre fondi
            strategici con quote azionarie del 45, 40, 30 e 10 percento. Il nostro profilo di rischio e utile vi aiuta
            nella scelta dei fondi. Un altro vantaggio del piano di risparmio consiste nel fatto che il capitale,
            confluendo in uno o più fondi, è automaticamente molto diversificato, contrastando il pericolo di un rischio
            di accumulo. Conclusione: chi tiene il rischio sotto controllo ha ancora oggi la possibilità di attuare
            investimenti dosati e graduali in azioni. In modo che il seguente detto rivisitato un giorno non si applichi
            anche a voi: Chi ha perso denaro ora è stato sciocco a suo tempo. Con un fondo strategico le oscillazioni
            del valore sono ancora più contenute Rispetto al Mi-Fonds (CH) SwissStock le oscillazioni del valore sono
            molto più contenute con il Mi-Fonds (CH) 50. Anche qui un piano di risparmio ha consentito di limitare
            ulteriormente il rischio di perdita durante la crisi finanziaria con tranche mensili scaglionate invece che
            con un investimento unico nel 2006. Abbasso le diete – Con i Mi-Fonds risparmi in piena forma. Per sapere di
            più: bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/il-denaro-per-le-vacanze-con-poca-spesa/</url>
        <id>22C2D5952FF9AD230F16AC7226CC9C2B</id>
        <title>Il denaro per le vacanze con poca spesa - Banca Migros</title>
        <body>Qual è il modo più vantaggioso di procurarsi il denaro per la prossima vacanza? E che cosa è meglio
            considerare alla fine delle vacanze per convertire la valuta rimasta? Per maggiori informazioni leggete qui.
            Il modo migliore di viaggiare è con il minimo bagaglio indispensabile. Lo stesso vale con il denaro per le
            vacanze: cercate di partire senza somme ingenti in valuta estera. È sufficiente partire con una riserva in
            contanti di poche centinaia di franchi. Così fate fronte alle esigenze immediate nel luogo di destinazione:
            il taxi dall’aeroporto, la mancia o le prime bevande fresche in albergo. L’importo serve anche come riserva,
            ad esempio fino a quando trovate un Bancomat per prelevare somme più importanti. Per ordinare il denaro per
            le vacanze che portate dalla Svizzera basta chiamare la Service Line al numero 0848 845 400. Pagando 5
            franchi di spese di spedizione l’importo che desiderate vi viene consegnato a casa per posta. L’offerta
            comprende una settantina di valute, tra cui le principali sono euro, dollari statunitensi e sterline
            britanniche. Se volete risparmiare le spese di spedizione, potete acquistare dollari e sterline nelle
            succursali della Banca Migros dotate di sportelli. Con le banconote in euro è ancora più semplice: sono
            infatti ottenibili in qualunque succursale della Banca Migros e potete prelevare euro a tassi di cambio
            particolarmente vantaggiosi anche ai Bancomat della Banca Migros. Attenzione alla differenza tra cambio
            banconote e divise. Le banconote estere acquistate nel nostro paese devono essere prima trasferite
            fisicamente dal paese di origine in Svizzera. Ciò comporta spese, tra l’altro per il trasporto,
            l’assicurazione e lo stoccaggio. Per questo motivo il cambio banconote, pagato all’acquisto di banconote
            estere, è più elevato del cambio divise. È dunque consigliabile cambiare somme più importanti in valuta
            estera nel paese dove trascorrete le vacanze. Ma non fatelo allo sportello di una banca. In questo caso vi
            sarà infatti conteggiato il più costoso cambio banconote e, dal momento che non siete clienti, potreste
            pagare anche elevate commissioni di cambio. È diverso se prelevate denaro con la carta Maestro a un Bancomat
            in loco: beneficiate infatti del più conveniente cambio divise e, per ogni operazione, pagate una spesa
            fissa di 5 franchi. Dovreste evitare sempre altre commissioni al di là della spesa fissa ai Bancomat
            all’estero. In realtà in alcuni paesi, ad esempio negli Stati Uniti, i gestori dei Bancomat addebitano una
            tassa locale, che viene comunque indicata al Bancomat prima del prelevamento. In questo caso è opportuno
            interrompere l’operazione e cercare un altro apparecchio. Calcolando tutte le spese, in generale prelevare
            valuta all’estero è più conveniente che in Svizzera. Questo vale in particolare per le valute «esotiche»,
            per le quali la differenza tra cambio banconote e cambio divise è piuttosto notevole, mentre è molto minore
            per le valute correnti, ossia euro, dollari e sterline. Ciò significa che per importi di poche centinaia di
            franchi prelevare ai Bancomat della Banca Migros in Svizzera può essere più vantaggioso che all’estero. Vale
            la pena di osservare alcuni punti anche per riconvertire in franchi il denaro rimasto dalla vacanza. Gli
            euro rimasti alla conclusione della vostra vacanza possono essere versati ai diversi Bancomat della Banca
            Migros come avviene per i franchi svizzeri. Le succursali più grandi sono dotate dei cosiddetti Changeomat,
            che consentono di cambiare non solo euro, ma anche dollari e sterline. I cambi applicati da questi due tipi
            di distributori automatici sono migliori di quelli allo sportello. Inoltre la Banca Migros riprende allo
            sportello le valute di una ventina di mete turistiche frequenti: Australia, Canada, Danimarca, Egitto,
            Giappone, Hong Kong, India, Indonesia, Islanda, Israele, Malesia, Marocco, Messico, Norvegia, Nuova Zelanda,
            Repubblica Ceca, Singapore, Sudafrica, Svezia, Tailandia, Tunisia, Turchia, Ungheria. Altre valute estere,
            più rare, vanno cambiate nel paese dove avete trascorso la vacanza. O, meglio ancora, spendete il denaro
            rimasto prima di rientrare, così vi godete le vostre vacanze fino in fondo. Maggiori informazioni su denaro
            per le vacanze sono pubblicate qui.
        </body>
    </Document>
    <Document>
        <url>https://blog.migrosbank.ch/it/una-volta-era-meglio-si-dice/</url>
        <id>80549B8CDA03C1563E0067A34E2C3FF4</id>
        <title>Una volta era meglio, si dice - investire</title>
        <body>Mi piacerebbe investire il denaro depositato sul mio conto di risparmio. Ma vorrei ottenere una
            remunerazione interessante. Che cosa mi consiglia? «Una volta era meglio». Di solito non apprezzo
            particolarmente questo detto dal tono nostalgico, ma negli investimenti calza a pennello. Pensi un po’:
            vent’anni fa poteva ottenere un rendimento annuo del 6 percento con un’obbligazione della Confederazione
            esente da rischi. Nel frattempo il rendimento è sceso a un misero 0,8 percento, tra l’altro al lordo delle
            tasse. Allora che fare? Non rimane che riorientare la bussola. Prima di tutto dobbiamo scrollarci di dosso
            due regole d’oro. Da un lato: «Un’obbligazione viene acquistata per gli interessi introitati». Il grafico
            illustra quanto si sono assottigliati i proventi annui degli Svizzeri sulle obbligazioni e sui depositi
            bancari negli ultimi due decenni: da 28 a 12 miliardi di franchi. E all’orizzonte non si delineano
            inversioni di tendenza. Le azioni rendono di più Andamento dei redditi patrimoniali dei privati in Svizzera:
            gli interessi introitati sono crollati, mentre i rendimenti dei dividendi sono esplosi. (Dati: UST) Ma anche
            un altro leitmotiv ha perso valore: «L’azionista guadagna quando le quotazioni salgono». Era in gran parte
            vero all’inizio degli anni Novanta, quando le azioni svizzere distribuivano meno di dieci miliardi di
            franchi in dividendi. D’altro canto brillavano regolarmente con elevati progressi dei corsi. Oggi, invece,
            gli azionisti incassano oltre 35 miliardi di franchi, il triplo di quello che i privati guadagnano con gli
            interessi (v. grafico). Negli investimenti in azioni, dividendi e interessi composti giocano oggi un ruolo
            importante Nello scenario attuale dei tassi consiglio di considerare in particolare il proprio orizzonte
            temporale. Se vuole investire i risparmi a breve termine, i titoli fruttiferi sicuri rimangono la prima
            scelta. Consentono infatti di evitare le possibili fluttuazioni delle azioni. D’altro canto occorre
            accontentarsi di un rendimento più modesto. Con un lungo orizzonte temporale, invece, le azioni consentono
            di compensare in gran parte gli introiti mancati con le obbligazioni. Dopo tutto il rendimento dei dividendi
            del mercato azionario svizzero è salito dall’1 percento degli anni Novanta all’attuale 3 percento che,
            proiettato su dieci anni, significa un considerevole guadagno del 34 percento calcolando gli interessi
            composti, anche se le quotazioni nel 2024 non dovessero essere superiori a quelle di oggi. A ciò si
            aggiungono gli eventuali utili di corso. Per concludere può scegliere se aspettare, fino a quando i
            rendimenti delle obbligazioni tornano ai buoni livelli passati, ma ci potrebbe volere parecchio tempo.
            Oppure non le rimane che cercare di trarre il meglio dalla nuova situazione e investire moderatamente in
            azioni con distribuzioni costanti dei dividendi. Personalmente prediligo la seconda opzione. Anche questi
            articoli potrebbero interessarvi: Il carburante della borsa Sette tabù per gli investitori Perché cercare
            lontano? Il sofisma della crescita
        </body>
    </Document>
    <Document>
        <url>https://blog.migrosbank.ch/it/la-classifica-delle-tasse-per-le-famiglie/</url>
        <id>DB01E2BF0F6BFD9A547F77781FBC3C2F</id>
        <title>La classifica delle tasse per le famiglie - Banca Migros</title>
        <body>Dove pagano meno tasse le famiglie? Dove di più? La nostra classifica mette in luce enormi discrepanze tra
            i luoghi di residenza. Tra l’altro è interessante notare che numerosi cantoni hanno notevolmente ridotto le
            imposte, ma qualcuno le ha aumentate. Migliore equità fiscale per le famiglie: questo è l’obiettivo
            dichiarato della legge federale sullo sgravio fiscale delle famiglie con figli. Infatti i figli comportano
            un notevole aumento dell’onere finanziario: secondo la Confederazione ogni mese una coppia con due figli
            spende oltre 1300 franchi in più. Che cosa ha portato, dunque, la legge introdotta nel 2011? A prima vista
            il bilancio appare soddisfacente: a livello svizzero le famiglie ne hanno beneficiato ampiamente. Ma il
            risultato di un’analisi approfondita è spiazzante: prima di tutto si apre una voragine tra i cantoni più
            convenienti e quelli più onerosi. Secondariamente queste differenze sono addirittura aumentate. Fra 3000 e
            20‘000 franchi di tasse Imposte cantonali, comunali e di culto nelle 26 capitali cantonali con un reddito
            lordo di 80‘000 o 150‘000 franchi (dati: AFC). Cominciamo a guardare quante imposte paga una famiglia con
            due figli e un reddito lordo di 80’000 franchi nelle varie capitali cantonali: le più vantaggiose sono
            Ginevra e Zugo con circa 350 franchi. A Berna, Soletta e Neuchâtel, invece, il conto da pagare al fisco per
            la stessa famiglia va da 5300 a 6300 franchi (v. grafico). Con un reddito lordo di 150’000 franchi le
            imposte ammontano a 3300 franchi nella località più vantaggiosa, mentre nel cantone più caro salgono a
            20’600 franchi, quindi una differenza esorbitante di oltre 17’000 franchi! Emerge anche che il divario tra i
            cantoni è aumentato, sebbene la legge volesse creare una migliore equità fiscale. A Ginevra, per esempio,
            l’onere fiscale di una famiglia con un reddito di 150’000 franchi è diminuito di quasi 5000 franchi dal
            2009. Pure a San Gallo e Friburgo le famiglie sono state un po’ alleggerite, come illustra il grafico.
            D’altro canto a Berna, Aarau, Altdorf o Neuchâtel il fisco grava praticamente come prima dell’adozione della
            legge. Il confronto fiscale riguarda una famiglia con una persona che lavora, ma numerosi cantoni applicano
            ulteriori incentivi fiscali per le famiglie con un doppio reddito. Esistono inoltre notevoli differenze tra
            le deduzioni fiscali per la cura affidata a terzi e per la formazione dei figli. Nel nostro aggiornato
            dossier fiscale con 5 x 10 consigli fiscali vi spieghiamo quali sono le conseguenze concrete sulle vostre
            imposte. Il secondo numero della serie fiscale approfondisce i temi dei figli, dell’unione domestica e
            dell’eredità.
        </body>
    </Document>
    <Document>
        <url>https://blog.migrosbank.ch/it/credito-di-costruzione-il-finanziamento-ottimale-per-costruire-una-casa/
        </url>
        <id>9B5C04B8BFD0351C05F2F152EE0DCB5E</id>
        <title>Credito di costruzione: Il finanziamento ottimale</title>
        <body>State pensando di costruire o ristrutturare la vostra casa? Solitamente questi progetti sono finanziati
            con un credito di costruzione. Ma, con l’attuale livello dei tassi, i mutui ipotecari sono spesso
            l’alternativa migliore. A dire il vero i lavori in un appartamento o in una casa di proprietà non finiscono
            mai. Dopo qualche anno i locali devono essere ripitturati. Prima o poi anche i pavimenti devono essere
            rifatti e, forse, l’impianto di riscaldamento va risanato. Questi continui lavori di manutenzione devono
            essere pagati di tasca propria. Per costituire gli accantonamenti necessari potreste, ad esempio, versare lo
            0,5 percento annuo del valore commerciale della vostra abitazione su un conto di risparmio. Ma come far
            fronte a investimenti più importanti, ad esempio se pensate all’isolazione dello stabile? Oppure se volete
            riattare il sottotetto? Normalmente i grossi lavori di ristrutturazione sono finanziati con un credito di
            costruzione, che alla Banca Migros è ottenibile già a partire da un minimo di 25’000 franchi. Questo è anche
            lo strumento d’investimento classico se non si tratta di una ristrutturazione, ma della costruzione vera e
            propria della casa. In passato i progetti edili più complessi erano solitamente finanziati con un credito di
            costruzione. Oggi la situazione è diversa. Il credito di costruzione si basa su un apposito conto, dal quale
            sono pagate le fatture degli artigiani, fino a concorrenza del proprio limite di credito. In altri termini
            attingete progressivamente al credito con l’avanzare dei lavori di costruzione, quindi gli interessi sul
            credito sono inferiori a quelli che andrebbero pagati se l’intero prestito venisse erogato dall’inizio. Il
            credito di costruzione è dunque ideale se dovete pagare una serie di fatture distribuite su un certo lasso
            di tempo. Ma con i tassi attuali questo vantaggio non esiste più. Per finanziare il progetto di una casa è
            meglio un’ipoteca fissa di un credito di costruzione. Perché? I tassi applicati ai crediti di costruzione
            sono attualmente pari a quelli delle ipoteche variabili, per le quali la Banca Migros si annovera tra gli
            istituti più vantaggiosi. L’interesse variabile è conveniente in una fase di flessione dei tassi sui mercati
            dei capitali. Se però volete vincolare le condizioni attuali già molto basse, a partire da 100’000 franchi
            potete stipulare un’ipoteca fissa. L’intera somma vi viene versata su un conto credito di costruzione o su
            un altro da voi indicato. Occorre ricordare che, oltre agli interessi sull’avere, sul conto sono addebitati
            anche gli interessi ipotecari per l’intero importo erogato. Se la costruzione della casa o dell’appartamento
            è affidata a un’impresa generale, le fatture degli artigiani arrivano raggruppate in diverse tranche. Invece
            di assumere un’unica ipoteca fissa per l’intera somma, potete pagare le tranche direttamente con diversi
            prestiti ipotecari, erogati in modo scaglionato. Così il credito di costruzione non vi serve. Anche dal
            punto di vista fiscale i prestiti ipotecari godono di un trattamento più favorevole rispetto al credito di
            costruzione in numerosi cantoni: a Friburgo e Soletta, per esempio, gli interessi del credito di costruzione
            rientrano tra i costi di investimento e possono essere considerati soltanto ai fini dell’imposta sul maggior
            valore immobiliare in caso di una successiva vendita dell’immobile. D’altro canto il debito non può essere
            dedotto dalla sostanza e neppure gli interessi sono detraibili dal reddito imponibile. Se avete già un
            credito di costruzione, a partire da 100’000 franchi potete trasformarlo in un’ipoteca fissa o Libor.
            Contattateci e parlate con un consulente della Banca Migros!
        </body>
    </Document>
    <Document>
        <url>https://blog.migrosbank.ch/it/quanto-ammontera-la-mia-rendita-avs/</url>
        <id>4606D9EE7A2F6869D1B5F77B38307C97</id>
        <title>A quanto ammonterà la mia rendita AVS?</title>
        <body>Come quantificare la mia rendita futura? E come verifico se ho lacune contributive? L’AVS è popolare.
            Nonostante ciò, la maggior parte delle persone sa ben poco della nostra cassa di previdenza. Molti sono
            consapevoli che l’8,4 percento dello stipendio di un impiegato confluisce nell’AVS. Ma chi conosce
            l’ammontare della propria rendita il giorno che andrà in pensione? Ci sono in ballo parecchi soldi: bastano
            400 franchi in più al mese di rendita per avere una differenza di oltre 100’000 franchi con un’aspettativa
            media di vita. Quindi da che cosa dipende la rendita futura? Prima di tutto è determinante lo stipendio
            (anche chi si occupa dell’educazione dei figli riceve un accredito per la propria AVS). Tuttavia, a
            differenza della cassa pensioni, nella quale è in primo luogo l’affiliato ad accumulare il suo capitale, il
            primo pilastro comporta una massiccia ridistribuzione dai redditi elevati a quelli più bassi. Solidarietà
            nella previdenza per la vecchiaia Le classi salariali basse sono particolarmente favorite dall’AVS. Sono
            raffigurate le rendite mensili complete senza lacune contributive (scala 44). Anche il reddito medio
            necessario è calcolato per ogni mese. La solidarietà è la principale caratteristica dell’AVS. L’effetto è
            riportato nel grafico con la cosiddetta scala 44: la rendita minima per una persona sola ammonta a 1170
            franchi. Anche lo stipendio mensile necessario (calcolato come media dell’intera vita professionale) ammonta
            a 1170 franchi. Per arrivare alla rendita massima di 2340 franchi occorre invece uno stipendio mensile molto
            più elevato, pari a 7020 franchi. Per le coppie coniugate la rendita massima si colloca sul 150 percento di
            2340 franchi, ossia 3510 franchi. Spetta al singolo controllare se mancano i contributi Per il calcolo della
            rendita occorre considerare un secondo fattore: il numero degli anni di contribuzione. Per ogni anno
            mancante la rendita è ridotta di un quarantaquattresimo. La suindicata scala 44 si riferisce a una rendita
            completa senza riduzione. Nei limiti del possibile una lacuna nelle rendite è dunque da evitare! Chi non
            percepisce alcuno stipendio, per esempio durante un periodo di studio, può comunque versare i contributi
            nell’AVS. Tuttavia può succedere anche che il datore di lavoro non conteggi correttamente i contributi,
            forse a causa di un impiego a tempo determinato. Il controllo spetta al singolo. Per questo motivo consiglio
            di richiedere il proprio estratto conto personale alla cassa di compensazione dell’AVS. Il servizio è
            gratuito. Gli importi mancanti possono essere corretti presentando come prova il certificato di salario
            entro cinque anni. L’estratto conto dell’AVS serve anche per un altro motivo: è un elenco dettagliato del
            reddito determinante per l’AVS. Queste cifre consentono un calcolo molto attendibile della rendita futura.
            Anche questi articoli potrebbero interessarvi: Un occhio di riguardo alla previdenza individuale
            Confrontarsi con la media Lunga vita a noi Meglio il secondo o il terzo pilastro?
        </body>
    </Document>
    <Document>
        <url>
            https://blog.migrosbank.ch/it/primo-posto-per-la-banca-migros-nel-confronto-tra-le-carte-di-credito-di-bonus-ch/
        </url>
        <id>8B44D263EB76152A1ECCBA539FD30FA1</id>
        <title>Primo posto per la Banca Migros nel confronto tra le carte di credito di bonus.ch - Banca Migros</title>
        <body>La Banca Migros registra il maggior grado di soddisfazione della clientela tra gli offerenti di carte di
            credito svizzeri. Questo è il risultato di un’indagine svolta dalla piattaforma di confronto online
            bonus.ch. A più di 1500 possessori di carte di credito il portale di comparazione bonus.ch ha chiesto di
            valutare su una scala da 1 a 6 quanto sono soddisfatti della propria carta di credito. Con un voto
            complessivo di 5,4 la Banca Migros ha ottenuto il primo posto tra gli offerenti svizzeri. La valutazione
            riguardava l’elaborazione delle richieste, la comprensibilità delle informazioni, i limiti di prelievo
            concessi, i costi e le commissioni, le condizioni generali di contratto, il servizio clienti e le
            prestazioni aggiuntive. La Banca Migros ha ricevuto valutazioni particolarmente positive per l’elaborazione
            delle richieste (5,7), la comprensibilità delle informazioni (5,7) e le prestazioni aggiuntive (6,0).
            Riguardo a quest’ultima voce è stato soprattutto il programma Cumulus a farle guadagnare punti. E lo stesso
            vale per voi, nel vero senso della parola: quando pagate con la carta di credito della Banca Migros ricevete
            un punto Cumulus per ogni 2 franchi di spesa, anche se acquistate in negozi non appartenenti alla Migros. Un
            ulteriore vantaggio è costituito dalle assicurazioni sugli acquisti incluse nella vostra carta: Estensione
            della garanzia: acquistando dispositivi elettronici ed elettrodomestici con la carta Argento avrete
            automaticamente un’estensione di 12 mesi sulla garanzia del prodotto. Con la carta Oro il prolungamento sarà
            addirittura di 24 mesi. Garanzia del miglior prezzo: vi infastidisce aver scoperto che il prodotto appena
            acquistato costa meno in un altro negozio svizzero? Se l’avete pagato con una carta Oro o Argento e
            segnalate l’accaduto entro 14 giorni, vi viene rimborsata la differenza. Assicurazione shopping: è ancora
            più fastidioso se l’oggetto che avete appena comprato finisce poco dopo danneggiato o smarrito. Se accade
            fino a 30 giorni dopo l’acquisto con una carta Oro, vi viene risarcito il danno. Oltre alle assicurazioni
            sugli acquisti, con le carte Argento e Oro beneficiate anche di un’affidabile assicurazione di viaggio, ad
            esempio in caso di annullamento, interruzione o incidente (con carta Argento e Oro), nonché per il bagaglio
            e la franchigia di noleggio auto (con carta Oro). Siete interessati? Richiedete qui una carta di credito
            della Banca Migros.
        </body>
    </Document>
    <Document>
        <url>https://blog.migrosbank.ch/it/tag/carrte-di-credito/</url>
        <id>1C147B7F8085DA8A2A258C200DE33C2F</id>
        <title>carrte di credito Archivio - Banca Migros</title>
        <noindex>noindex,follow</noindex>
        <body>La Banca Migros registra il maggior grado di soddisfazione della clientela tra gli offerenti di carte di
            credito svizzeri. Questo è il risultato di un’indagine svolta dalla piattaforma di confronto online
            bonus.ch. Continuare a leggere
        </body>
    </Document>
    <Document>
        <url>https://blog.migrosbank.ch/it/ricevere-pagamenti-diventa-ancora-piu-semplice/</url>
        <id>A955059C3F297E1E3532B07D19B46DA8</id>
        <title>Ricevere pagamenti diventa ancora più semplice - Banca Migros</title>
        <body>Chi vuole versare del denaro sul vostro conto, ha bisogno delle coordinate bancarie. Ora i clienti della
            Banca Migros possono inviare queste informazioni in tutta comodità tramite l’app mobile banking. E non è
            finita qui: con il codice QR della vostra app si può generare automaticamente un bonifico sul vostro conto.
            Su un sito di compravendita online avete finalmente trovato un acquirente per il vostro vecchio divano. Per
            ricevere il denaro pattuito, non vi resta che inviargli le vostre coordinate bancarie. Non è mai stato
            semplice come ora. Invece di affannarvi a ricopiare le coordinate bancarie dall’estratto conto, vi basta
            utilizzare l’app mobile banking della Banca Migros. Dopo aver effettuato il login all’app mobile banking
            della Banca Migros, accedete al menù e selezionate la voce «Conto/Deposito» e poi «I miei dati bancari».
            Scegliete ora il conto sul quale dovrà essere accreditato l’importo per visualizzarne il numero IBAN,
            assieme al codice Swift (BIC) e al numero di conto postale della Banca Migros. Cliccando sull’opzione
            «Inviare i miei dati bancari», manderete queste informazioni all’acquirente tramite SMS, e-mail o Whatsapp.
            Pagare è ancora più semplice con il codice QR. Per rendere il tutto ancora più semplice, sull’app mobile
            banking visualizzate, assieme ai dati bancari, anche un codice QR. Immaginate che l’acquirente si trovi
            accanto a voi, ad esempio perché avete venduto il vostro vecchio divano a un mercatino dell’usato anziché su
            una piattaforma online. In questo caso gli basterà scansionare il codice QR con il suo smartphone per
            generare automaticamente un bonifico sul suo e-banking. Prima di procedere al pagamento dovrà solo
            aggiungere l’importo desiderato. La procedura semplificata per la registrazione dei bonifici non è ancora
            supportata da tutte le banche. I clienti della Banca Migros potranno utilizzare questa funzione già a fine
            autunno, cliccando sulla voce «Registrare pagamento» dell’app mobile banking. I pagamenti con codice QR sono
            disponibili anche presso altri istituti bancari, tra i quali Credit Suisse, Postfinance, Zürcher
            Kantonalbank e Neuer Aargauer Bank.
        </body>
    </Document>
    <Document>
        <url>https://blog.migrosbank.ch/it/limpegno-per-il-bene-comune/</url>
        <id>C53A04331BA720B08AE85DA5DD3CECCC</id>
        <title>L’impegno per il bene comune - Duttweiler</title>
        <body>Il 15 agosto 2013 ricorreva il 125° anniversario della nascita di Gottlieb Duttweiler. I suoi principi
            sono più attuali che mai. Nel 1958, quando Gottlieb Duttweiler ha fondato la Banca Migros, aveva quasi
            settant’anni. In quel momento la Migros era riuscita da tempo a penetrare il commercio al dettaglio, con una
            crescita annua del fatturato a due cifre. Ma perché Duttweiler ha voluto lanciarsi con la Migros anche nel
            mondo delle banche? Il motivo è da ricercare nella sua visione del mondo: come fautore del “capitale
            sociale” si è sempre espresso criticamente sulle derive del settore finanziario. Vicinanza al popolo, non
            arroganza “Le banche non devono più situarsi nell’economia svizzera come i grattacieli tra le capanne
            alpine. Devono scendere dal loro piedistallo e condividere il destino che accomuna il popolo – senza
            sentirsi così superiori.” Questa affermazione di Duttweiler risale al lontano 1945, ma considerando gli
            eccessi sui bonus e gli scandali nell’Investment Banking è più attuale che mai. Il cliente al centro
            Duttweiler si ispirava alla seguente convinzione: “Il guadagno deve essere fondato sullo spirito di
            servizio.” Questo atteggiamento gli mancava nel settore finanziario. Con la Banca Migros Duttweiler ha
            fondato una banca che mette al centro del proprio operato il bene del cliente e non il profitto. Una banca
            locale che rinuncia allo sfarzo. Una banca che si ispira ai principi della realtà cooperativa. Negli statuti
            della Migros Duttweiler ha sancito: “L’interesse comune deve venire prima degli interessi della Cooperativa
            Migros.” Una storia di successi La Banca Migros ha cominciato nel 1958 all’insegna della massima sobrietà,
            con appena tre impiegati al terzo piano dell’edificio della Migros, situato sulla Limmatplatz di Zurigo. Nel
            frattempo conta oltre 800‘000 clienti e il totale di bilancio raggiunge 38 miliardi di franchi. Nessuna
            altra banca da allora fondata in Svizzera ha equiparato questa crescita. “Avere successo”, ha sottolineato
            Duttweiler, “significa dare, sempre e continuamente.” La Banca Migros vuole affermare anche in futuro questo
            valido principio ispiratore.
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/3/</url>
        <id>47D862C55212826B7A4EC8633ABD6756</id>
        <title>Albert Steck, Autore di Banca Migros - Page 3 of 11</title>
        <body>Le quotazioni di borsa sono convenienti o elevate? Attualmente il rapporto prezzo/utile non ci dà una
            risposta chiara. Ma un altro criterio ci indica fino a che punto vale la pena di acquistare azioni.
            Continuare a leggere
        </body>
    </Document>
    <Document>
        <url>https://blog.migrosbank.ch/it/leffetto-ricchezza/</url>
        <id>27525343A47217F53768B127B9022115</id>
        <title>L’effetto ricchezza</title>
        <body>La Banca nazionale svizzera vuole frenare il mercato immobiliare. È giusta l’impressione che sia un po’
            una mosca bianca sulla scena internazionale? Cominciamo con una supposizione: provi a immaginarsi che la
            Banca nazionale svizzera acquisti prestiti ipotecari per un controvalore di venti miliardi di franchi
            l‘anno, spiegando che vuole ridurre gli oneri da interessi dei proprietari immobiliari. Un’idea assurda? Non
            negli Stati Uniti, dove la banca centrale ha sinora acquistato 480 miliardi di dollari l’anno di prestiti
            garantiti da ipoteche, che nel nostro paese corrisponderebbero a circa 20 miliardi di franchi. A questo
            punto si potrebbe forse obiettare che i due mercati immobiliari non sono paragonabili tra loro: negli Stati
            Uniti domina la crisi, da noi il boom. È proprio vero? Se confrontiamo i prezzi degli immobili in Svizzera e
            negli Stati Uniti ci accorgiamo che sono praticamente sugli stessi livelli. Layout 1 Il rapporto tra i
            prezzi delle case e gli affitti è un valido criterio per identificare una bolla immobiliare. In Svizzera e
            negli Stati Uniti l’indicatore è vicino alla media pluriennale di 100. (Dati: The Economist) Lo dimostra per
            esempio il rapporto prezzo/affitto, che misura quanti affitti annui occorrono per comprare un oggetto
            analogo. Durante una bolla speculativa la proprietà costa molto di più dell‘affitto. Dal grafico emerge che
            questo rapporto è quasi identico nei due paesi. Conclusione: gli immobili svizzeri non sono sopravvalutati
            rispetto a quelli negli Stati Uniti. Questo esito è confermato da altri criteri, tra cui il rapporto
            prezzo/reddito (che misura quanto sia abbordabile la proprietà abitativa). Un patrimonio elevato promuove i
            consumi Ma allora perché, se i due mercati presentano valutazioni analoghe, la banca centrale statunitense
            spinge i prezzi degli immobili al rialzo con ingenti acquisti di prestiti ipotecari, mentre la nostra banca
            nazionale mette in guardia contro una bolla speculativa? La risposta è data dal “Wealth Effectˮ (in
            italiano: effetto ricchezza): di fronte alla persistente fragilità dell’economia la banca centrale americana
            vuole stimolare i consumi dei privati. E i consumatori sono tanto più propensi a spendere, quanto più
            elevato è il valore del loro patrimonio privato, in particolare della casa propria. In realtà la cura ha
            avuto l’effetto sperato: a livello nazionale i prezzi delle case sono saliti dell’11 percento su base annua,
            addirittura di oltre il 20 percento a Los Angeles e San Francisco. La Banca nazionale svizzera ha, invece,
            le mani legate: un aumento dei tassi di riferimento può essere preso in considerazione solo se le autorità
            monetarie negli Stati Uniti e in Europa fanno lo stesso. Ma non c’è fretta di irrigidire la politica
            monetaria. Meglio lasciare agire l’effetto ricchezza ancora per un po‘, tanto più che i privati risparmiano
            troppo poco da anni. Come valutate la possibilità della Banca nazionale di influenzare il mercato?
            Partecipate alla discussione! Anche questi articoli potrebbero interessarvi: Risparmio – una parolaccia? Chi
            l’ha inventato? E industria sia Le aziende, il nostro bene più prezioso Crescita, crescita, dove sei?
        </body>
    </Document>
    <Document>
        <url>https://blog.migrosbank.ch/it/tag/consigli-fiscali/</url>
        <id>CCB1FB0E2785B216ECBFEC925598E037</id>
        <title>Consigli fiscali Archivio - Banca Migros</title>
        <noindex>noindex,follow</noindex>
        <body>Vi spieghiamo perché i tassi d’interesse negativi hanno creato una trappola fiscale per le obbligazioni.
            Altri consigli riguardano i tassi d’interesse applicati dal fisco, gli svantaggi tributari dei titoli esteri
            e la nuova normativa per le vincite al lotto. Continuare a leggere
        </body>
    </Document>
    <Document>
        <url>https://blog.migrosbank.ch/it/ipoteca-fissa-o-libor/</url>
        <id>B5971118CBDD07645C852771C96A6EC4</id>
        <title>Ipoteca fissa o Libor? - Banca Migros</title>
        <body>Il calo dei tassi che si protrae ormai da quasi dieci anni sembra aver lentamente raggiunto il punto di
            svolta inferiore. I finanziamenti a tasso fisso potrebbero dunque risultare più interessanti. La banca
            centrale statunitense (Fed) ha aumentato il suo tasso di riferimento di altri 0.25 punti percentuali a metà
            marzo, portandolo così già a 0.75 punti base sopra il minimo raggiunto dalla crisi finanziaria. Il comitato
            di politica monetaria della Fed prevede altri due aumenti dei tassi nell’anno in corso. Anche la Banca
            centrale europea (BCE) dovrebbe irrigidire un po’ la sua politica monetaria ultraespansiva a partire dal
            prossimo anno, riducendo gradualmente gli acquisti di obbligazioni. È dunque probabile che l’euro si
            rafforzi o, almeno, rimanga sull’attuale livello. Queste sarebbero buone notizie per la Banca nazionale
            svizzera (BNS), che cerca di indebolire il franco rispetto all’euro intervenendo sul mercato dei cambi e
            adottando tassi negativi. Grafico 1: Tassi di riferimento negli Stati Uniti, nella zona euro e in Svizzera
            Fonte: Bloomberg Nella zona euro, tuttavia, gli aumenti dei tassi potrebbero essere ipotizzabili solo quando
            la BCE avrà definitivamente concluso i suoi acquisti di obbligazioni. Ciò dovrebbe avvenire al più presto
            nel secondo semestre del 2018, anche se tra gli operatori aumentano le voci di un imminente rialzo del tasso
            sui depositi, attualmente pari al -0.40%. Lo stesso vale per la BNS, che deve seguire la politica dei tassi
            della BCE per difendere i rapporti di cambio tra le valute. La BNS lascerà invariato in territorio negativo
            il suo tasso di riferimento (che stabilisce come fascia di oscillazione del Libor a tre mesi) almeno fino al
            secondo semestre del 2018. I tassi negativi hanno tuttavia considerevoli effetti collaterali. Tra l’altro,
            pesano sulle casse pensioni e favoriscono la formazione di bolle speculative sui mercati finanziari. Per
            questo motivo le due banche centrali si sforzano di riportare il loro tasso di riferimento in territorio
            positivo a medio-lungo termine. I tassi a lungo termine torneranno ad aumentare un po’. Presupponendo che la
            tenuta dell’Eurozona non sia messa in discussione con le elezioni del Bundestag tedesco, verso la fine del
            2018 o l’inizio del 2019 i tassi Libor potrebbero tornare a risalire lentamente anche nell’Eurozona e in
            Svizzera. In base al nostro scenario i tassi a lungo termine sconteranno lentamente questa inversione di
            rotta della politica monetaria a partire dalla seconda metà del 2017 e cominceranno a salire. Per le
            obbligazioni della Confederazione a dieci anni ipotizziamo un rialzo del rendimento di 0.25 punti
            percentuali entro un anno. Ciò significa che anche i tassi delle ipoteche fisse si allontaneranno lentamente
            dai loro minimi storici. Per i debitori meno propensi al rischio sembra dunque giunto il momento giusto per
            stipulare un’ipoteca fissa. La maggiorazione del tasso rispetto alle ipoteche Libor è molto contenuta in
            questo momento (v. Grafico 2), ma in uno scenario di rialzo dei tassi a lungo termine si amplierà
            lentamente. Grafico 2: Andamento dei tassi ipotecari (valori medi in Svizzera) Fonti: BNS, Reuters Per i
            debitori propensi al rischio il passaggio da un’ipoteca Libor a una fissa non è necessariamente indicato.
            Per i debitori propensi al rischio il passaggio a un’ipoteca fissa non è necessariamente indicato, perché in
            questo momento molti segnali inducono a credere che il tasso Libor sul CHF comincerà lentamente a salire.
            Tra due-tre anni è presumibile che anche per le ipoteche Libor gli interessi aumenteranno, ma in base al
            nostro scenario il sovrapprezzo rispetto ai tassi attuali dovrebbe rimanere limitato. Da un lato si prevede
            che la BNS non aumenterà i tassi con eccessiva frequenza, dall’altro i tassi delle ipoteche Libor
            cominceranno a tendere decisamente verso l’alto quando il Libor tornerà in territorio positivo.
        </body>
    </Document>
    <Document>
        <url>https://blog.migrosbank.ch/it/i-veri-motivi-dello-stallo-in-europa/</url>
        <id>50D12633DB552AEDB9CFBDDE67E93717</id>
        <title>I veri motivi dello stallo in Europa - Banca Migros</title>
        <body>La crisi della Grecia è sintomatica: l’Europa fa molta fatica a risolvere i suoi gravi problemi. Neppure
            le iniezioni di liquidità della Banca centrale europea riescono a risollevarla. Qui spieghiamo di che cosa
            soffre soprattutto l’economia del Vecchio continente. Un infausto tira e molla tra l’Unione europea e la
            Grecia domina da settimane le pagine dei giornali. La controversia cela l’autentica piaga in Europa, che ha
            radici ben più profonde, come dimostra per esempio la schiera di oltre 23 milioni di disoccupati.
            Fondamentalmente il Vecchio continente manca soprattutto di una risorsa: l’imprenditorialità. L’Europa
            accusa un distacco sempre più pesante rispetto agli Stati Uniti. L’America possiede un numero elevato di
            nuove aziende di successo, tutte fondate da persone della generazione attuale: Apple, Google, Microsoft,
            Facebook, Amazon, Oracle, Airbnb ecc. Queste imprese innovative creano posti di lavoro e producono
            benessere. In concreto: La sola Apple ha così tanta liquidità da poter ripagare in un solo colpo il 60
            percento dei debiti della Grecia. Per il restante 40 percento sarebbe sufficiente l’utile di tre esercizi.
            Ma vana è la ricerca di omologhi europei a Apple, Google &amp; Co. La seguente classifica dei gruppi
            industriali più importanti al mondo rivela l’immensità della lacuna in termini di imprese in Europa.
            Escludendo le società svizzere, il primo vero esponente europeo figura al 31° posto (Royal Dutch Shell). E
            la società europea con il maggior valore di borsa fondata negli ultimi 40 anni si trova addirittura al 72°
            posto (Inditex con la catena di abbigliamento Zara). Le prime aziende al mondo in termini di valore di
            borsa. Novartis, Nestlé e Roche si piazzano al 10°, 14° e 15° posto. Come può l’Europa arrestare la sua
            decadenza sul fronte della realtà imprenditoriale? Prima di tutto i paesi dovrebbero compiere uno sforzo
            immane per abbattere gli innumerevoli ostacoli burocratici. Un esempio: in Francia le aziende con più di 50
            dipendenti devono districarsi in una selva opprimente di norme. Ecco perché le aziende con solo 49
            dipendenti sono il doppio di quelle con 50 – gran parte di esse preferisce quindi rinunciare a crescere.
            Altro esempio: secondo uno studio della Banca mondiale in Italia occorrono 124 giorni per allacciarsi alla
            rete elettrica – di più che nel Kazakistan. Persino in Grecia sono più veloci con 62 giorni. Questi fatti
            sono troppo poco spettacolari per competere con l’attenzione destata dalla giostra dei negoziati con la
            Grecia. Eppure avranno un peso determinante sul benessere che l’Europa potrà tramandare alla prossima
            generazione.
        </body>
    </Document>
    <Document>
        <url>https://blog.migrosbank.ch/it/20835/</url>
        <id>5F9B52078DF4D87BDE0D70461A17D27D</id>
        <title>Qual è la differenza tra fondi a capitalizzazione e a distribuzione? - Banca Migros</title>
        <body>Il mondo della finanza pullula di termini tecnici. Nell’universo dei fondi d’investimento il termine
            capitalizzazione potrebbe risultare incomprensibile per molti investitori privati. Senza contare che oltre
            ai fondi a capitalizzazione esistono anche quelli a distribuzione. Quali sono le differenze? Per scegliere
            il giusto fondo d’investimento si devono prendere innumerevoli decisioni. Dev’essere un fondo sostenibile,
            regionale, settoriale, azionario, obbligazionario, immobiliare o misto? Quale offerente di fondi scegliere,
            quale profilo di rischio, quale strategia d’investimento? Non da ultimo, per questi strumenti
            d’investimento, si deve distinguere anche tra fondi a capitalizzazione e a distribuzione. Spesso un singolo
            fondo è addirittura disponibile in entrambe le varianti. Qual è esattamente la differenza tra questi due
            tipi di fondi? I fondi a capitalizzazione reinvestono costantemente i proventi realizzati nel patrimonio del
            fondo stesso. Le distribuzioni di un fondo d’investimento corrispondono in linea di principio ai proventi –
            ad esempio, interessi e dividendi – che il fondo realizza nel corso di un anno d’investimento. I fondi a
            distribuzione versano questi proventi ai sottoscrittori delle proprie quote, generalmente con cadenza
            annuale. Al contrario, i fondi a capitalizzazione reinvestono costantemente i proventi realizzati nel
            patrimonio del fondo stesso. Per questo motivo vengono spesso definiti anche fondi a tesaurizzazione. La
            capitalizzazione non va confusa con il reinvestimento, nel quale invece i proventi vengono di fatto
            distribuiti, ma al contempo nuovamente investiti in ulteriori quote del fondo. La differenza tra fondi a
            capitalizzazione e a distribuzione diventa particolarmente evidente nel giorno della distribuzione. Nel caso
            di un fondo a distribuzione diminuirà il prezzo delle quote del fondo, proprio come avviene per le azioni
            che vengono negoziate a un prezzo minore dopo il pagamento dei dividendi. Il patrimonio del fondo finisce
            infatti per ridursi attraverso la distribuzione e di conseguenza anche le quote perdono valore. Al
            contrario, nel caso di un fondo a capitalizzazione, il prezzo delle quote rimarrà invariato oppure si
            ridurrà soltanto dell’importo corrispondente all’imposta preventiva. Con la capitalizzazione le
            distribuzioni si aggiungono al cosiddetto Net Asset Value (NAV) o valore patrimoniale netto del fondo
            d’investimento. Il NAV è dato dalla somma di tutti gli attivi del fondo valutati al prezzo di mercato meno
            il totale degli impegni; il patrimonio netto così ottenuto viene poi diviso per il numero di quote in
            circolazione. Di norma la società del fondo calcola il NAV quotidianamente. Attraverso una costante
            capitalizzazione, a lungo termine si ottiene un notevole aumento del patrimonio del fondo Attraverso una
            costante capitalizzazione, a lungo termine si ottiene un notevole aumento del patrimonio del fondo. Questo
            incremento è paragonabile all’effetto prodotto dai cosiddetti interessi composti su altri prodotti
            finanziari: prima si inizia a risparmiare, più cresce il patrimonio. Allo stesso modo, la capitalizzazione
            determina una crescita del patrimonio del fondo e dunque anche un aumento del rendimento. Un altro vantaggio
            dei fondi a capitalizzazione è che gli investitori non devono occuparsi del reinvestimento, dato che questo
            avviene automaticamente. Inoltre, per chi possiede quote di fondi della Banca Migros, l’operazione è del
            tutto gratuita. Effetto degli interessi composti su diversi tassi d’interesse nell’arco di 25 anni (capitale
            iniziale: 10 000 CHF) Fonte: Banca Migros Tutti i fondi sostenibili della Banca Migros, recentemente
            lanciati sul mercato, rientrano nella categoria dei fondi a capitalizzazione. Indipendentemente dal tipo di
            fondo, per i Migros Bank Fonds la data di distribuzione o di capitalizzazione cade nel mese di ottobre.
            Presso la Banca Migros è facile riconoscere le due categorie di fondi: quelli a distribuzione vengono
            contrassegnati con una «A», ad esempio «Migros Bank (CH) Fonds 40 A», mentre quelli a capitalizzazione
            presentano la sigla «B», come «Migros Bank (CH) Fonds Sustainable 45 B». Se esistono entrambe le varianti,
            come accade per i fondi lussemburghesi «Migros Bank (Lux) Fonds SwissStock A» e «Migros Bank (Lux) Fonds
            SwissStock B», saranno differenti anche il codice internazionale di identificazione dei titoli (ISIN) e il
            numero di valore. Tutte queste indicazioni si trovano sul foglio informativo (fact sheet) di ciascun fondo,
            disponibile sul sito internet della Banca Migros . Quale tipologia di fondi scegliere? Da un punto di vista
            fiscale, per i fondi svizzeri non ci sono differenze tra le varianti a capitalizzazione e a distribuzione.
            In entrambi i casi i proventi distribuiti o capitalizzati vanno inseriti come reddito nella dichiarazione
            d’imposta. Solo così è possibile ricevere il rimborso dell’imposta preventiva che ammonta al 35% dei
            proventi (tranne per i fondi previdenziali, che ne sono invece esenti). La scelta tra le due tipologie verrà
            dunque a dipendere soprattutto dalle esigenze individuali e dalla situazione personale degli investitori. I
            fondi a distribuzione sono adatti in particolar modo a chi ha bisogno di entrate regolari, come può accadere
            a un pensionato che vuole aumentare i propri introiti in vista di una maggiore liquidità. I fondi a
            capitalizzazione rappresentano invece la scelta più allettante per chi si orienta a un orizzonte
            d’investimento più lungo al fine di accrescere il proprio capitale di vecchiaia.
        </body>
    </Document>
    <Document>
        <url>https://blog.migrosbank.ch/it/episodio-n-3-perche-una-banca-non-e-un-bazar/</url>
        <id>4ED5AD5730A4C3483410CEB06E5DDDF1</id>
        <title>Episodio n° 3: Perché una banca non è un bazar - Banca Migros</title>
        <body>Tim e Lea hanno deciso di acquistare una casa. Idealmente è già tutta arredata e pronta per essere
            abitata. Ora la giovane coppia si trova a dover districarsi tra una marea di offerte. Ma c’è una valida via
            d’uscita da questa confusa giungla dei prezzi. Tim e Lea sono più vicini al loro sogno di una casa propria
            con un giardino per il loro cane Lucky. Dopo aver parlato con un consulente si sono convinti dei vantaggi di
            possedere un’abitazione. Con il calcolatore del budget (consultabile su desktop e tablet) sono riusciti a
            calcolare il capitale che hanno a disposizione per realizzare i loro progetti per il futuro. Entusiasta per
            il basso livello dei tassi Tim si vede già prossimo al traguardo e si accinge tutto euforico a confrontare
            le offerte ipotecarie sul mercato svizzero. Lea: “Tesoro, non vedo l’ora che tutto questo stress sia passato
            e non dobbiamo più arrovellarci con numeri e offerte. Sei riuscito a trovare la banca che ci offre le
            migliori condizioni?” Tim: “È più facile a dirsi che a farsi. Pensavo che le banche pubblicassero un prezzo,
            valido per tutti i clienti. Evidentemente le cose sono cambiate parecchio negli ultimi anni.” Lea: “Trovati
            un’altra scusa! Non sarà poi così difficile …” Tim: “Se non vuoi credere a me, fidati almeno della rivista
            Bilanz: secondo un recente articolo stipulare un finanziamento alle condizioni pubblicate nelle vetrine è
            addirittura un’eccezione. Alcune banche non danno più nemmeno prezzi indicativi. Solo i consulenti conoscono
            l’effettivo margine di manovra.” Lea: “È proprio strano. Come se ogni volta che vado dal panettiere dovessi
            stare lì a contrattare quanto mi costa una michetta oggi.” Tim: “Più o meno è così. Non ci rimangono che due
            possibilità: prendere il telefono, chiamare tutte le banche che non hanno prezzi definiti e cercare di
            negoziare le condizioni con la massima sfacciataggine oppure andare direttamente alla Banca Migros. I prezzi
            che pubblica nelle vetrine sono quelli effettivi.“ Lea: “Non ho dubbi: a negoziare ci perdi sempre. Ti
            ricordi quella volta in Egitto, quando hai pagato una piccola fortuna per una statua finta antica? Non
            voglio certo un simile bazar per un prestito ipotecario.” Tim: “Tra l’altro i tassi della Banca Migros si
            annoverano da anni tra i più vantaggiosi. Inoltre i nuovi clienti ottengono una riduzione fissa del tasso di
            1/8 percento nei primi tre anni. E sulle ipoteche di secondo grado non applicano sovrapprezzi. Che cosa vuoi
            di più dalla vita?” Primo episodio: Se la ricerca di un appartamento diventa un calvario Secondo episodio:
            Perché sognare una casa non significhi fare castelli in aria
        </body>
    </Document>
    <Document>
        <url>https://blog.migrosbank.ch/it/tag/deduzioni-fiscali-per-i-pendolari/</url>
        <id>81AC8CD4CA866A31F124B119F69A0DFF</id>
        <title>Deduzioni fiscali per i pendolari Archivio - Banca Migros</title>
        <noindex>noindex,follow</noindex>
        <body>La dichiarazione fiscale 2016 prevede per la prima volta un limite massimo alla deduzione delle spese di
            trasporto dei pendolari. Per molti ciò comporta un significativo aumento dell’onere fiscale. Nella nostra
            panoramica indichiamo concretamente di quale somme si tratta. Anche per le auto aziendali il fisco chiederà
            molto di più in futuro. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/congiuntura/pagina/4/</url>
        <id>43DF6A966C99F50E97D03FBF44BD0B4F</id>
        <title>Congiuntura Archivio - Page 4 of 4 - Banca Migros</title>
        <noindex>noindex,follow</noindex>
        <body>Il volume dei titoli di debito mondiali si avvicina alla soglia dei cento milioni di milioni di dollari.
            Tra l’altro i debiti crescono molto più in fretta del prodotto interno lordo – un trend che è necessario
            arrestare. Continuare a leggere
        </body>
    </Document>
    <Document>
        <url>https://blog.migrosbank.ch/it/le-cose-che-non-possono-crisi-del-debito/</url>
        <id>4BB478E92804E2DDD92699F65E4806A0</id>
        <title>Le cose che non possono - crisi del debito</title>
        <body>Perché i giornali non parlano più della crisi del debito? I problemi sono davvero risolti? Uno Stato in
            bilico In Giappone le entrate fiscali accusano un ristagno da ben 25 anni, mentre la spesa pubblica cresce
            senza freni. Nel frattempo le spese sono il doppio delle entrate. (Fonte: Ministero delle finanze
            giapponese) Lo confesso, sono un fanatico dei grafici. Qualche curva dice spesso molto di più di tante
            parole. Per esempio nell’immagine qui a fianco, dove emerge che lo Stato giapponese spende il doppio di
            quello che incassa con le tasse. L’osservatore immancabilmente si chiede come sia possibile un simile
            baratro tra uscite ed entrate. Qui entra in gioco la Banca nazionale giapponese, che acquista attualmente
            circa tre quarti delle obbligazioni emesse dallo Stato, allentando dunque le pressioni sul governo che
            dovrebbe rimettere in ordine i suoi conti pubblici. Il risultato è convincente: lo Stato giapponese paga per
            i suoi debiti un tasso misero, inferiore all’uno percento, benché il suo debito abbia nel frattempo
            raggiunto il 250 percento del prodotto interno lordo. (Tanto per fare un confronto, nel Trattato di
            Maastricht l’UE ha stabilito che il debito pubblico non deve superare il 60 percento del Pil). Rispondo
            quindi così alla prima domanda: la crisi del debito è sparita così in fretta dalle pagine dei giornali per
            opera delle banche centrali. Ora si spera che il problema del debito si sia effettivamente attenuato e i
            programmi di risparmio siano diventati superflui, ma basta guardare il grafico per dissipare questa
            illusione. Lo Stato italiano non chiude in attivo i conti pubblici dal 1960. Il tranquillante delle banche
            centrali dovrebbe mantenere i suoi effetti ancora per un po’. Ma neppure le potenti autorità monetarie
            riescono a evitare che lo Stato spenda sempre molto di più di quello che incassa. Oppure, come dice la
            cosiddetta legge di Stein, «le cose che non possono durare per sempre prima o poi finiscono». Tuttavia
            questo significa che se le banche centrali alleviano troppo la pressione per il risparmio, in futuro la cura
            dovrà essere ancora più radicale. Già oggi lo Stato giapponese dissipa un quarto delle sue uscite
            complessive per pagare gli interessi sul debito, nonostante i tassi siano ai minimi storici. Lo stesso
            destino, sebbene in misura più contenuta, è condiviso anche da Europa e Stati Uniti. L’ultima volta che
            l’Italia, per esempio, ha chiuso i suoi conti in pareggio risale al lontano 1960, al 1974 la Francia, dove
            gli interessi sul debito rappresentano già i due Terzi delle spese per la formazione. Qui ci si aggrappa
            alla soluzione del romanziere Oscar Wilde, che una volta ha dichiarato: «Chi non vive al di sopra delle
            proprie possibilità non ha alcuna fantasia». È indubbio, con un po’ d’immaginazione anche la legge di Stein
            potrebbe essere riscritta: «Le cose che non possono durare per sempre vanno avanti comunque all’infinito».
            Proprio come per il principio della speranza. Anche questi articoli potrebbero interessarvi: Lavoro: croce e
            delizia Un ristagno lungo cento anni Crescita, crescita, dove sei?
        </body>
    </Document>
    <Document>
        <url>https://blog.migrosbank.ch/it/stringetevi-a-milioni-di-milioni/</url>
        <id>E4EC2F410E706C99F6AC70DBCFF6C1A4</id>
        <title>Stringetevi a milioni di milioni! - Banca Migros</title>
        <body>“Stringetevi a milioni in un unico abbraccio fraterno! Fratelli! Al di sopra del firmamento abita di certo
            un padre affettuoso.” Che cosa ci fa una poesia di Friedrich Schiller in una rubrica di finanza? Prima di
            tutto mi piace la poesia. Questi versi solenni provengono dall’ode “Alla gioia”, nella quale Schiller sogna
            una società di fratelli (e sorelle) con gli stessi diritti. Inoltre mi ha colpito il termine “milioni”. Ai
            tempi di Schiller questa cifra rappresentava una quantità difficilmente immaginabile. Era il numero più
            elevato che potesse essere utilizzato correntemente. E oggi? Chi riesce più a impressionarci con i miseri
            milioni? Nel frattempo le banche centrali e i tesorieri statali manovrano addirittura milioni di milioni. Su
            scala mondiale il totale dei titoli di debito (obbligazioni statali e societarie) si avvicina alla soglia
            dei cento milioni di milioni di dollari – che significa un aumento di quasi dieci volte nell’arco di 25 anni
            (v. grafico). A titolo illustrativo: se fosse sovrapposta in una pila di banconote da 1 dollaro, questa
            somma basterebbe per andare dalla terra alla luna e ritorno per ben 14 volte. È straordinario il fatto che a
            sei anni dallo scoppio della crisi finanziaria non si sia riusciti a frenare la crescita globale del debito.
            In numerosi paesi le finanze pubbliche sono tuttora in profondo rosso, nonostante il massiccio sostegno
            delle banche centrali: in Giappone lo Stato paga appena lo 0,4 percento di interessi per un’obbligazione
            decennale, sebbene la voragine del debito raggiunga già il 250 percento del prodotto interno lordo (Pil).
            Ciò è possibile soltanto perché la banca centrale giapponese acquista per sé gran parte delle obbligazioni
            di nuova emissione. 100’000’000’000’000 a portata di mano Il volume globale dei titoli di debito in
            circolazione ha quasi raggiunto i 100 milioni di milioni di dollari e cresce molto più in fretta
            dell’economia globale. I debiti degli uni sono i crediti degli altri Certo, il Giappone è un caso estremo.
            Come mostra il grafico, il Pil mondiale è sempre molto al di sotto della crescita del debito. Ma occorre
            fermare questo trend. Il 2015 sembra comunque dare adito a qualche speranza: negli Stati Uniti il debito
            pubblico rispetto al Pil scende leggermente, per la prima volta dal 2001. I conti pubblici tedeschi tornano
            in pareggio, cosa che non succedeva dal 1969. E nella zona euro la congiuntura è finalmente in
            accelerazione, grazie anche al prezzo conveniente del petrolio e all’euro debole. Tra l’altro alcuni paesi,
            tra cui la Spagna, hanno raccolto i primi frutti delle loro riforme strutturali. I segnali positivi sono
            d’altronde un’indispensabile boccata d’ossigeno, altrimenti la fiducia nella sicurezza dei titoli di debito
            in circolazione rischierebbe di dileguarsi. Queste obbligazioni non sono altro che il capitale dei
            risparmiatori e dei beneficiari di rendite. In questo senso: stringetevi a milioni di milioni! Anche questi
            articoli potrebbero interessarvi: “Ma il conto di risparmio conviene ancora?” Le cose che non possono
        </body>
    </Document>
    <Document>
        <url>https://blog.migrosbank.ch/it/tag/pil/</url>
        <id>9C6939CAA644EABB02657499332FFCDE</id>
        <title>PIL Archivio - Banca Migros</title>
        <noindex>noindex,follow</noindex>
        <body>La forza della crescita del nostro Paese viene regolarmente sottovalutata. Per questo mostriamo l’ottima
            tenuta della nostra economia nel raffronto internazionale e spieghiamo il ruolo del franco forte. Continuare
            a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/9/</url>
        <id>DEA9EC89C545BD7DF93E1EA644B28F2B</id>
        <title>Urs Aeberli, Autore di Banca Migros - Page 9 of 9</title>
        <body>Con la Banca Migros avete la sicurezza di bassi tassi ipotecari a lungo termine, senza il fastidio di
            doverli negoziare. Leggete qui il nostro esclusivo confronto tra i tassi dei sei maggiori istituti ipotecari
            negli ultimi dieci anni. Continuare a leggere
        </body>
    </Document>
    <Document>
        <url>https://blog.migrosbank.ch/it/risparmio-dellarrotondamento-funziona-cosi/</url>
        <id>C66034CF451418B88D0DB3132E34DCFF</id>
        <title>Risparmio dell’arrotondamento: funziona così - Banca Migros</title>
        <body>D’ora in poi ogni volta che utilizza la M-Card o la carta Maestro può mettere denaro da parte, per
            realizzare i suoi desideri o da offrire a un nipotino. Il risparmio dell’arrotondamento può essere attivato
            con estrema facilità nel suo e-Banking. Quando eravamo bambini giravano i salvadanai, nei quali di sera
            finivano gli spiccioli avanzati nel portamonete. Era un modo per accumulare somme di tutto rispetto. Ma
            nell’epoca della moneta di plastica quasi più nessuno raccoglie gli spiccioli. Per mantenere questa
            interessante variante del risparmio, la Banca Migros propone il risparmio dell’arrotondamento. Risparmiare –
            senza accorgersene Il sistema è semplice. Pagando con la M-Card o la carta Maestro nei negozi o ai
            distributori di benzina, le somme spese vengono arrotondate ai prossimi 1, 2, 5, 10 o 20 franchi, a vostra
            discrezione. L’arrotondamento è accreditato direttamente dal vostro conto privato su un conto
            precedentemente stabilito, che può essere il conto di risparmio, ma anche un conto di risparmio idea-regalo,
            in modo da accantonare nel corso dell’anno un po’ di denaro per il vostro figlioccio. Per esempio,
            scegliendo la variante dei 5 franchi, con una spesa di 22.40 franchi vengono accreditati 2.60 franchi. Con
            tre operazioni alla settimana risparmiate entro fine anno circa 400 franchi – praticamente senza
            accorgervene. Attivarlo è semplice Il risparmio dell’arrotondamento può essere attivato senza difficoltà
            nell’e-banking sotto «Impostazioni», «Servizi supplementari», «Risparmio dell’arrotondamento». Lì scegliete
            l’importo dell’arrotondamento e il conto di accredito e di addebito. È necessario che il conto di addebito
            non scenda mai al di sotto di un determinato saldo minimo, da definire individualmente. Sempre
            nell’e-banking potete seguire costantemente i risultati ottenuti. Se volete, avete la possibilità di farlo
            direttamente nella pagina iniziale dell’e-banking con uno speciale widget.
        </body>
    </Document>
    <Document>
        <url>https://blog.migrosbank.ch/it/niente-timore-delle-streghe-e-degli-spiriti-maligni/</url>
        <id>750D6F0FC450A2D484D1783F204BC9FE</id>
        <title>Niente timore delle streghe e degli spiriti maligni - Banca Migros</title>
        <body>Venerdì 20 giugno le borse minacciano di andare in tilt. Il motivo è da ricercare nella cosiddetta
            “giornata delle tre streghe”. Noi vi mostriamo come gli investitori possono posizionarsi al meglio. La magia
            nera ci insegna che le streghe festeggiano insieme con il diavolo durante i loro convegni occulti tenuti in
            posti segreti. Meno magica, ma non meno emozionante è la giornata delle tre streghe in borsa, che cadrà il
            20 giugno. La borsa impazzisce il terzo venerdì dei mesi di marzo, giugno, settembre e dicembre. Alcune
            quotazioni giocano alle montagne russe come per magia. Ciò non è da attribuire a poteri misteriosi. Il
            giorno delle tre streghe è uno dei quattro venerdì dell’anno nei quali coincidono le scadenze delle
            operazioni a termine sulle azioni e sugli indici di borsa. Le operazioni a termine riguardano opzioni e
            future, scambiati per esempio alla borsa dei derivati Eurex. Si tratta di scommesse sul futuro andamento di
            un indice o di un’azione. Se queste operazioni scadono nel giorno delle tre streghe, i grandi attori del
            mercato hanno l’ultima possibilità di muovere i prezzi delle opzioni e dei future nella direzione auspicata
            con vendite e acquisti mirati di azioni. Il volume degli scambi può addirittura raddoppiare, accompagnato da
            grosse fluttuazioni dei prezzi di alcune azioni o persino dell’intero indice azionario. L’andamento
            altalenante è potenziato se il giorno precedente la borsa statunitense ha chiuso con variazioni
            particolarmente massicce dei prezzi oppure i mercati asiatici hanno cominciato il nuovo giorno all’insegna
            delle turbolenze. Si accentuano così le pressioni sui grandi attori dell’Eurex e gli scambi si moltiplicano.
            L’ampiezza delle oscillazioni è imprevedibile, ma le streghe seguono una rigida tabella di marcia. Nel
            giorno delle tre streghe ogni segmento di mercato ha un orario preciso. Per esempio le azioni svizzere: poco
            dopo l’avvio degli scambi all’Eurex, alle 9.00 di venerdì mattina scadono i future e le opzioni sugli indici
            azionari svizzeri SMI, SLI e SMIM. Le opzioni sulle azioni svizzere scadono alle 17.20; i future su questi
            titoli seguono quindi alle 17.45. Agli orari indicati vengono stabiliti i prezzi di riferimento, ai quali
            sono valutati e conteggiati i future e le opzioni corrispondenti. Gli investitori non devono farsi mettere
            in trappola. Le fluttuazioni dei prezzi sono solo temporanee e rilevanti in primo luogo per i titolari di
            opzioni e future. Per gli investitori con un orizzonte temporale a lungo termine, che non intendono
            liquidare le posizioni quel giorno, le tre streghe hanno un’importanza secondaria. Le sfide di questo giorno
            possono essere superate mantenendo i nervi saldi e senza grandi artifici grazie al lungo orizzonte
            temporale.
        </body>
    </Document>
    <Document>
        <url>https://blog.migrosbank.ch/it/trasferire-denaro-con-lo-smartphone-ora-e-possibile/</url>
        <id>683B48DB288B40CA2DDC5D61FEBA2E0C</id>
        <title>Trasferire denaro con lo smartphone ora è possibile</title>
        <body>Una novità che rende la vita più facile: i clienti della Banca Migros possono trasferire denaro da un
            cellulare all’altro. Qui spieghiamo come funziona questo servizio interessante e gratuito. Chi organizza per
            gli amici i biglietti di concerti e partite e ne anticipa il costo conosce il problema: ottenere la
            restituzione di queste somme nella cerchia di conoscenti può essere faticoso. Perché spesso mancano i
            contanti necessari. Altrettanto complicato è se un conoscente ci presta il denaro per rientrare in taxi e
            vorremmo saldare il nostro debito da casa al più presto. Normalmente è possibile farlo soltanto ricorrendo
            alla polizza di versamento, un sistema un po’ laborioso. Praticità Una semplice alternativa è offerta dal
            nuovo P2P-Transfer (Person-to-Person) della Banca Migros. Se, per esempio, volete rimborsare il costo del
            taxi, funziona così: come cliente della Banca Migros selezionate le voci del menu «Trapasso diretto
            P2P»/«Inviare denaro» nell’app della banca, inserite il numero di cellulare dell’amico e ricevete un codice,
            che dovete comunicargli. Con il codice il vostro amico entra in un sito Internet, il cui indirizzo gli viene
            inviato come sms sul suo cellulare, e lì indica il suo conto bancario, postale o PayPal per effettuare
            l’accredito. Con P2P potete anche predisporre un trasferimento di denaro a vostro favore, per esempio per i
            biglietti, che avete procurato per i vostri amici, i quali sceglieranno il pagamento con la carta di credito
            o il conto PayPal. Partecipazione unica di PayPal Il semplice ricorso al sistema di pagamento online PayPal
            è unico per la Svizzera. In caso di bonifici tramite PayPal e carta di credito viene addebitato al massimo
            il 2 percento per le spese di terzi con il «Trapasso diretto P2P»; le operazioni eseguite con il conto
            bancario e postale sono gratuite. Ideale per le piccole somme Nell’impostazione standard la singola
            transazione P2P è limitata a 500 franchi e il totale mensile a 1000 franchi. Nell’e-Banking della Banca
            Migros i clienti possono aumentare questi limiti rispettivamente a 1000 e 2000 franchi.
        </body>
    </Document>
    <Document>
        <url>https://blog.migrosbank.ch/it/tag/fonds/</url>
        <id>02D8E435AC2FB12AA594673C10F46FA3</id>
        <title>Fonds Archivio - Banca Migros</title>
        <noindex>noindex,follow</noindex>
        <body>Molti risparmiatori si trovano di fronte a un dilemma: sarà giusto spostare una parte del patrimonio in
            azioni, considerando che i tassi d’interesse potrebbero rimanere bassi a lungo? Oppure il treno è già
            partito, visto che i prezzi dei titoli hanno messo a segno poderosi progressi, anche a causa dei tassi
            bassi? Un piano risparmio in fondi è la risposta. Continuare a leggere
        </body>
    </Document>
    <Document>
        <url>https://blog.migrosbank.ch/it/un-occhio-di-riguardo-alla-previdenza-individuale/</url>
        <id>51D6F1C66A4BB0BEECD841F54A53467B</id>
        <title>Un occhio di riguardo alla previdenza individuale - Banca Migros</title>
        <body>Chi va in pensione in futuro riscuoterà una rendita inferiore. Il pilastro 3a colma questa lacuna grazie
            ai vantaggi fiscali e ai rendimenti interessanti. Dobbiamo essere contenti del fatto che dopo la pensione
            vivremo sempre più a lungo. Ma ogni medaglia ha il suo rovescio: il capitale risparmiato per la vecchiaia
            dovrà bastare per sempre più tempo. Di più di quello che le stesse casse pensioni avevano ipotizzato. A
            causa di questa stima errata i conti degli istituti di previdenza non tornano. Secondo gli esperti un
            pensionato percepisce nella sua vita dalla cassa pensioni da 20‘000 a 40‘000 franchi in più del totale
            versato. Queste lacune devono essere colmate dai lavoratori attivi con una riduzione della loro rendita. Chi
            lavora deve compensare la riduzione della rendita della cassa pensioni con il pilastro 3a. Questa forma
            della previdenza privata offre interessi preferenziali per accumulare un patrimonio. La Banca Migros paga
            l’1,25 percento sul conto di previdenza 3a. A lungo termine il capitale cresce ancora di più se i contributi
            annui sono investiti in fondi previdenziali della Banca Migros. Per i fondi, a seconda del profilo di
            rischio, è possibile scegliere tra il 10 e il 45 percento di quota azionaria. E, in base alla quota
            azionaria, negli ultimi cinque anni la performance annua è oscillata tra il 3,5 e il 5,5 percento. Il
            vantaggio rispetto al normale risparmio in fondi è che l’acquisto dei fondi e la tenuta del deposito sono
            esenti da spese. Un altro incentivo è rappresentato dalle generose agevolazioni fiscali. I versamenti
            effettuati ogni anno nel pilastro 3a sono deducibili dal reddito imponibile. Inoltre le distribuzioni
            correnti dei fondi previdenziali e gli interessi maturati sul conto di previdenza sono esenti da imposte.
            Solo al momento della riscossione del pilastro 3a viene prelevata una moderata imposta una tantum sul
            capitale. I rendimenti sono interessanti grazie alle agevolazioni fiscali. Lo dimostra l’esempio di una
            famiglia di quattro persone con un reddito imponibile di 120‘000 franchi. Se uno dei genitori paga per
            vent’anni 6000 franchi sul conto di previdenza della Banca Migros e riscuote la somma risparmiata a 65 anni,
            al netto delle tasse il rendimento è circa doppio rispetto agli interessi maturati sul conto. Se la famiglia
            abita ad Aarau, per esempio, è pari al 2,5 percento, 2,6 percento a Losanna e 2,9 percento a Bellinzona (v.
            tabella) dove i contributi annui deducibili nel pilastro 3a hanno un peso maggiore rispetto ad Aarau a causa
            dell’imposta più elevata sul reddito. Le cifre sono ancora migliori per le tre località investendo in fondi
            previdenziali. In questo modo chi lavora ottiene a lungo termine rendite analoghe a quelle delle casse
            pensioni e colma ottimamente la futura lacuna nella rendita. Anche questi articoli potrebbero interessarvi:
            A quanto ammonterà la mia rendita AVS? Confrontarsi con la media Lunga vita a noi Ma il terzo pilastro è
            davvero equo?
        </body>
    </Document>
    <Document>
        <url>https://blog.migrosbank.ch/it/la-banca-migros-come-partner-nel-finanziamento-della-successione/</url>
        <id>01412F59F9379CF3A0B549E4BA1939B3</id>
        <title>La Banca Migros come partner nel finanziamento della successione - Banca Migros</title>
        <body>La Banca Migros è più di una banca ipotecaria: Da circa dieci anni, la Banca Migros ha un centro di
            competenza per i finanziamenti delle successioni. La sua attività punta a una gestione in loco del cliente,
            seguito anche dai nostri professionisti nella fase di transizione. Olivier Häner, responsabile del team
            Finanziamenti speciali (a sinistra), e Christian Wittwer, consulente della clientela aziendale nella regione
            di Zurigo (a destra), ci spiegano come funziona. Perché la Banca Migros offre i finanziamenti della
            successione? Christian Wittwer: Nei prossimi cinque anni il 14% delle PMI svizzere dovrà regolamentare la
            successione, come rivela un recente studio di Bisnode D&amp;B secondo il quale la quota delle successioni ai
            vertici delle aziende all’interno della famiglia si colloca oggi sul 41%. Sempre di più, dunque,
            intervengono acquirenti esterni, dalle file dei propri dirigenti o da imprese terze. Questi acquirenti hanno
            spesso bisogno di una banca per finanziare l’acquisto. Oggi tutte le banche offrono soluzioni per la
            successione. Che cosa fa di diverso la Banca Migros? Christian Wittwer: La Banca Migros garantisce
            flessibilità, decisioni rapide e condizioni interessanti. La nostra offerta di finanziamenti è chiara e
            trasparente. Dal 2007 abbiamo un team specializzato per le questioni di finanziamento complesse e, da quando
            abbiamo costituito questo apposito servizio, riscuotiamo successi a livello nazionale nel finanziamento
            della successione. Grazie alla stretta collaborazione tra specialisti e consulenti alla clientela, siamo in
            grado di delineare soluzioni su misura per coloro che rileveranno l’azienda. Quale valore aggiunto offre la
            Banca Migros a un «giovane imprenditore» che vuole acquistare un’azienda? Olivier Häner: Ci consideriamo
            come il fulcro dell’intero processo, con il compito di saper offrire al cliente un finanziamento su misura.
            Quando occorre, coinvolgiamo fiduciari, esperti fiscali e consulenti legali. Nel corso dei colloqui con il
            potenziale acquirente discutiamo il suo business case e, mediante simulazioni del budget, indichiamo fino a
            che punto il finanziamento è solido. In che senso? Olivier Häner: È importante soddisfare tutte le esigenze
            finanziarie a ogni livello, quindi senza trascurare gli aspetti fiscali né la famiglia. I business plan
            hanno spesso la peculiarità di prevedere un aumento di fatturato e utili. Noi mostriamo per quali sviluppi
            un finanziamento integrale diventi critico, nella consapevolezza che fa differenza se un business case non
            chiude in pareggio già a partire da un calo del fatturato del 5% oppure solo con un -20%. La Banca Migros è
            un istituto bancario che opera ispirandosi alla cautela. Nelle soluzioni per la successione la Banca non si
            assume maggiori rischi? Christian Wittwer: Per ogni successione si procede a un’approfondita analisi del
            credito. In base al volume dell’operazione ci impegniamo molto intensamente, ricorrendo anche ad analisi di
            mercato. Riteniamo, infatti, che sia molto importante comprendere il mercato in cui opera il cliente e la
            rispettiva catena di creazione del valore. Inoltre ci avvaliamo dell’intera rete di relazioni all’interno
            della Banca Migros per riunire il know-how. Quali sono i maggiori ostacoli da affrontare nell’ambito di una
            successione? Olivier Häner: Una volta che un imprenditore ha deciso di cedere l’azienda, comincia la ricerca
            di un successore idoneo. Per poter tramandare il «lavoro di una vita», le parti in causa devono essere in
            sintonia. Come banca, privilegiamo coloro che conoscono a fondo il settore. Naturalmente non mancano i
            successi da parte di chi proviene da settori diversi, ma rappresentano piuttosto le eccezioni. È una sfida
            anche trovare il prezzo d’acquisto adeguato. Talvolta previsioni giustificate di un prezzo di vendita non
            sono realistiche, poiché gli acquirenti interessati non hanno i necessari mezzi propri. Un altro elemento
            importante è la comunicazione, che comincia con la famiglia, coinvolge il consiglio di amministrazione e i
            collaboratori con facoltà decisionale e si estende a clienti, fornitori ed enti pubblici. È importante che
            tutte le istanze coinvolte siano informate al momento giusto creando una base di fiducia. Christian Wittwer:
            Un’acquisizione, soprattutto se l’acquirente proviene dall’esterno, ha successo se viene predisposta sin
            dall’inizio in modo strutturato e l’acquirente è pronto a chiedere supporto all’esterno. In questo ambito
            sono importanti i consulenti, che hanno esperienza in materia di successioni e difendono gli interessi
            dell’acquirente. In concreto, quali sono le premesse del finanziamento a un’impresa? Olivier Häner: Una
            volta che il venditore e l’acquirente hanno convenuto un prezzo d’acquisto finanziabile nel tempo e
            orientato al reddito, di solito la banca concede dal 60% al 70%. Il restante 30-40% viene apportato
            dall’acquirente. Le eventuali lacune possono essere colmate, ad esempio, con un «vendor loan», un tipo di
            finanziamento che viene rimborsato dopo quello concesso dalla banca ed è utilizzabile come capitale di
            garanzia per assicurare l’adempimento degli obblighi del contratto di compravendita. Il credito erogato
            dalla banca dovrebbe essere rimborsato entro 5-7 anni. Che cosa consigliate a un acquirente nell’approntare
            il progetto di finanziamento? Christian Wittwer: I futuri utili dell’azienda devono essere sufficienti per
            finanziare da un lato il rimborso del prestito, dall’altro gli investimenti necessari. Tuttavia l’ammontare
            del finanziamento della banca può essere ottimizzato vendendo quote di patrimonio esterno all’impresa. Che
            cosa sono i «tabù» da voi? Olivier Häner: Anche solo nell’interesse del nostro cliente e della sua famiglia
            non diamo seguito alle richieste per le quali non viene creata la necessaria trasparenza. Il venditore deve
            cominciare presto a elaborare le cifre e l’istituto finanziatore chiede che siano verificate da un organo di
            revisione. Le aziende non si vendono dall’oggi al domani. Christian Wittwer: Esatto. Prima di tutto occorre
            chiarire questioni fondamentali all’interno della famiglia, nel management e con il finanziatore, poi
            seguono i lavori preliminari e l’attuazione della soluzione adottata per la successione. Come parametro di
            riferimento si può presupporre un lasso di tempo di 5 anni prima che l’azienda sia ceduta. In particolare
            nel caso dei vendor loan, è opportuno affrontare il tema seriamente al più tardi dai 55 anni. Un’ultima
            domanda: ma vale la pena di diventare imprenditore? Christian Wittwer: A questa domanda deve rispondere chi
            ha rilevato un’azienda. Indubbiamente è una scelta che comporta un enorme impegno personale. Chi affronta
            volentieri nuove sfide e ha la necessaria motivazione ha le migliori opportunità di realizzare i propri
            sogni. Olivier Häner, responsabile del team Finanziamenti speciali (a sinistra), e Christian Wittwer,
            consulente della clientela aziendale nella regione di Zurigo.
        </body>
    </Document>
    <Document>
        <url>https://blog.migrosbank.ch/it/tag/finanziamenti-speciali/</url>
        <id>C117C3E99B7E8D98793C30F6A8AD9A4B</id>
        <title>Finanziamenti speciali Archivio - Banca Migros</title>
        <noindex>noindex,follow</noindex>
        <body>La Banca Migros è più di una banca ipotecaria: Da circa dieci anni, la Banca Migros ha un centro di
            competenza per i finanziamenti delle successioni. La sua attività punta a una gestione in loco del cliente,
            seguito anche dai nostri professionisti nella fase di transizione. Olivier Häner, responsabile del team
            Finanziamenti speciali, e Christian Wittwer, consulente della clientela aziendale nella regione di Zurigo,
            ci spiegano come funziona. Continuare a leggere
        </body>
    </Document>
    <Document>
        <url>https://blog.migrosbank.ch/it/una-corsa-dal-medico-durante-la-pausa/</url>
        <id>BDB52426E62A3F481D96549CA8934CD0</id>
        <title>Finanziamenti speciali - Una corsa dal medico durante la pausa</title>
        <body>Arzthaus.ch è una giovane impresa in rapida espansione – uno dei successi cui ha contribuito il team
            Finanziamenti speciali della Banca Migros. In questo ambito la Banca Migros ha acquisito una notevole
            competenza in materia di consulenza negli scorsi anni. arzthaus.ch Jennie &amp; Martin Olsson La sala
            d’attesa è già piena alle sette di mattina. «I nostri pazienti vengono volentieri prima di andare al lavoro,
            durante la pausa o quando tornano a casa», spiega Jennie Olsson. Insieme con suo marito, Martin Olsson, ha
            fondato arzthaus.ch, un’impresa cofinanziata dalla Banca Migros che ha aperto la sua prima sede ad Aarau nel
            2012. L’obiettivo era chiaro: l’offerta doveva comprendere l’assistenza sanitaria di base, con l’aggiunta di
            servizi di pronto soccorso ambulatoriale e prestazioni medico-specialistiche spesso richieste. Il target di
            pazienti comprende le persone professionalmente attive, che di solito hanno tempo solo nelle ore marginali o
            nei fine settimana per consultare un medico. Ecco perché arzthaus.ch è aperta 365 giorni l’anno. All’insegna
            della massima flessibilità è possibile fissare un appuntamento per il giorno stesso, non solo nelle
            emergenze, ma anche per le cure mediche generiche. La flessibilità del modello d’impresa deve coinvolgere
            anche la banca partner. Il team Finanziamenti speciali della Banca Migros soddisfa tale requisito e il
            finanziamento su misura della Banca Migros consente l’ulteriore crescita di arzthaus.ch. Infatti, la domanda
            per questo tipo di offerta è sostenuta. Attualmente l’impresa conta più di 40‘000 pazienti nelle tre sedi di
            Aarau, San Gallo e Zurigo. «Nel solo ambulatorio di Zurigo City registriamo 500 nuovi pazienti ogni mese»,
            dichiara Jennie Olsson. Ecco perché un quarto ambulatorio sarà aperto alla stazione zurighese di Stadelhofen
            nella primavera del 2016 e altri seguiranno. Arzthaus.ch chiude in utile già dal 2014, al suo terzo
            esercizio. «Siamo in perfetta sintonia con il nostro business plan, che prevedeva di aprire da una a due
            nuove sedi ogni anno», spiega Martin Olsson. E sua moglie Jennie Olsson aggiunge: È fondamentale trovare
            zone di forte affluenza. Meglio rinunciare all’apertura di una nuova sede piuttosto che accontentarci di una
            posizione di second’ordine. Anche l’offerta di arzthaus.ch (solamente tedesco) registra un’espansione. Ormai
            non copre più solo l’assistenza sanitaria di base, ma comprende anche ginecologi, dermatologi, cardiologi,
            ortopedici, terapisti del dolore e chirurghi per piccoli interventi. La gamma di prestazioni sarà ampliata
            con il ricorso ad altri specialisti. Ciò crea sinergie, per esempio grazie all’utilizzo condiviso di
            apparecchiature a ultrasuoni e a raggi X e al rapido scambio di informazioni tra i medici. Ma il modello
            d’impresa offre vantaggi anche ai pazienti: i dati trasferiti all’interno sono immediatamente a disposizione
            anche degli altri medici curanti. Inoltre il paziente può fissare più di un appuntamento con una sola
            visita. È un bel vantaggio per le persone che lavorano, con disponibilità di tempo molto limitate.
        </body>
    </Document>
    <Document>
        <url>https://blog.migrosbank.ch/it/i-fondi-previdenziali-della-banca-migros-non-solo-vantaggi-fiscali/</url>
        <id>9AEE2B219ABAEBAF394E79E7DC0CD81D</id>
        <title>I fondi previdenziali: non solo vantaggi fiscali - Banca Migros</title>
        <body>La Banca Migros offre i più convenienti fondi previdenziali a gestione attiva, come emerge dalla
            panoramica redatta dalla piattaforma di confronto online Moneyland.ch. Beneficiate dei vantaggi del
            risparmio previdenziale ed effettuate il versamento nel pilastro 3a in tempo utile. Il risparmio
            previdenziale è doppiamente vincente per chi lo sottoscrive. Prima di tutto la somma versata può essere
            dedotta dall’imposta sul reddito. Secondariamente offre condizioni preferenziali. Questo vale non solo per
            il conto di previdenza, sul quale la Banca Migros paga un interesse privilegiato dello 0,75 percento. Anche
            i fondi previdenziali della Banca Migros beneficiano di condizioni vantaggiose. Le quote di tali fondi
            possono essere acquistate e vendute senza pagare spese. Inoltre non sono soggette al pagamento di diritti di
            custodia. Grazie a queste prerogative i fondi previdenziali della Banca Migros si distinguono rispetto alla
            concorrenza. I fondi previdenziali della Banca Migros hanno le commissioni più basse tra i fondi 3a a
            gestione attiva. Lo dimostra una panoramica di Moneyland.ch (DE). La piattaforma di confronto online
            considera le spese complessive, composte della gestione del fondo (Total Expense Ratio, TER), delle
            commissioni di emissione e di riscatto e di ulteriori diritti di custodia per i titolari della previdenza. I
            fondi previdenziali della Banca Migros risultano quelli che applicano le spese più basse tra tutti i fondi
            3a a gestione attiva. Pagare poche spese conviene anche a voi. I fondi previdenziali della Banca Migros
            hanno ottenuto performance medie annue dal 2,5 al 4,5 percento negli ultimi cinque anni. Questi proventi vi
            vengono accreditati integralmente, perché non dovete pagare commissioni di emissione e di riscatto né
            diritti di custodia. Per godere dei vantaggi del risparmio previdenziale dovete effettuare il versamento nel
            pilastro 3a entro dicembre. Il versamento, per essere accreditato sul conto di previdenza, deve essere
            ricevuto dalla banca tramite l’e-banking al massimo entro il 31 dicembre alle ore 10, con altre modalità di
            pagamento entro il 30 dicembre. Gli ordini di acquisto o di vendita dei fondi previdenziali devono
            pervenirci entro le ore 14 del 28 dicembre. È tuttavia indispensabile che i vostri ordini siano compilati in
            modo completo e corretto e che il conto da addebitare abbia una copertura sufficiente. Per sicurezza vi
            consigliamo di predisporre i versamenti nel pilastro 3a e le operazioni in fondi entro il 18 dicembre. Per i
            lavoratori dipendenti il massimale ammesso è di 6768 franchi. Per i lavoratori autonomi non affiliati a una
            cassa pensioni il limite concesso è pari al 20 percento del reddito soggetto all’AVS, al massimo 33 840
            franchi.
        </body>
    </Document>
    <Document>
        <url>https://blog.migrosbank.ch/it/volare-alto-con-spiderman/</url>
        <id>D4AB9BAA046C7A876D0BB0DD43E293AE</id>
        <title>Volare alto con Spider-Man - Banca Migros</title>
        <body>Ci risiamo: Peter Parker, alias Spider-Man, è tornato e si conquista i grandi schermi internazionali.
            Nell’ultimo film «Homecoming» il supereroe si domanda se con le sue straordinarie capacità non dovrebbe fare
            di più del cortese e disponibile Uomo Ragno di quartiere. E lo spettatore, considerando il battage mediatico
            costruito attorno alla pellicola, si potrebbe chiedere: gli eroi dei fumetti sono anche investimenti
            redditizi? Gli eroi dell’universo Marvel riescono a compiere imprese incredibili con i loro superpoteri.
            Combinando questi poteri con il giusto fiuto per gli investimenti, c’è anche altro che può volare alto.
            Invece di investire il proprio denaro in automobili o azioni, esiste un’alternativa: gli Sheldon Cooper tra
            gli investitori credono fermamente nei giornalini e nei libri di fumetti. L’universo nel quale gli Uomini
            Ragno e altri eroi sono redditizi per gli investitori è ancora relativamente giovane, eppure l’interessato
            ai fumetti trova un numero considerevole di opportunità d’investimento. Occorre osservare che i personaggi
            con le tute attillate, come Spider-Man, Superman o Batman, sono più redditizi degli investimenti nei
            «normali eroi della quotidianità». Tra i Top 10 si annoverano solo due eroi, che non sono dotati di poteri
            soprannaturali né si portano dietro un arsenale di gadget. E anche la «quota rosa» lascia a desiderare: ad
            esempio, la principessa delle Amazzoni Wonder Woman si colloca solo al 34° posto. Le rarità come
            investimenti Alcuni pezzi originali ottengono un enorme incremento del valore in breve tempo: ad esempio,
            nove anni fa un numero di «Amazing Fantasy» con Spider-Man costava dai 2500 ai 3000 dollari. Nell’arco di
            cinque anni il suo valore è lievitato a 7000 dollari, quindi si è più che raddoppiato. Ma la curva sale
            ancora più verticalmente: il numero 15 del 1962 di «Amazing Fantasy» con l’Uomo Ragno protagonista ha
            conseguito un incredibile aumento della performance dal 2008. Nessun confronto con l’oro o altri indici,
            come illustra il seguente grafico: Il grafico raffigura l’andamento del valore con un investimento iniziale
            di 50 000 dollari (inizio 1.1.2008). Sembra un’opportunità allettante, tuttavia presenta tre problemi: come
            trovare il giornalino giusto per un investimento? Così come per gli investimenti in titoli tradizionali,
            anche quelli nei fumetti esigono un approfondito know-how. Utili informazioni in materia sono pubblicate, ad
            esempio, su siti tra cui investcomics.com. Il punto (1) può essere risolto acquistando 1000 fumetti e
            sperando di aver colto nel segno. E, dal momento che per vedere l’evoluzione del valore occorre aspettare
            anni, potrebbe esserci anche un bel po’ da leggere. Ma vi devo purtroppo deludere: i giornalini di fumetti è
            meglio lasciarli intatti. Sheldon &amp; Co vi ringrazieranno. L’investimento di denaro rimane un
            investimento di denaro. Negli anni Novanta la bolla speculativa sui fumetti non esisteva, quindi anche qui i
            rischi non devono essere sottovalutati.   Chi pensa che il tema dei fumetti sia un po’ troppo esotico trova
            una valida alternativa nei nostri fondi.
        </body>
    </Document>
    <Document>
        <url>https://blog.migrosbank.ch/it/pagina/9/</url>
        <id>CB0B8BD410F1ACEA2A3DB6AA2D2A8815</id>
        <title>Blog Banca Migros</title>
        <body>Quest’anno la borsa svizzera non decolla e nel raffronto internazionale risulta tutt’altro che brillante.
            Qui ne spieghiamo i motivi. E perché le azioni svizzere rimangono comunque interessanti. Continuare a
            leggere
        </body>
    </Document>
    <Document>
        <url>https://blog.migrosbank.ch/it/pagina/12/</url>
        <id>44E7EBB3BBBEABD04E855E455E81B641</id>
        <title>Blog Banca Migros</title>
        <body>Il boom dell’economia cinese desta meraviglia in Occidente. Ma l’apparenza inganna. Sinora il paese ha
            unicamente corretto i gravi errori del suo passato comunista. E il futuro a più lungo termine appare poco
            incoraggiante. Continuare a leggere
        </body>
    </Document>
    <Document>
        <url>https://blog.migrosbank.ch/it/come-puntare-sui-futuri-rialzi-dell-oro/</url>
        <id>760AC55A05DD7B5D0A393B1EA7E5397D</id>
        <title>Come puntare sui futuri rialzi dell’oro</title>
        <body>L’oro si dimostra uno degli investimenti più brillanti nell’anno in corso. Chi vuole puntare sui suoi
            progressi futuri ha diverse possibilità. Vi illustriamo i pro e i contro nonché i costi delle singole
            varianti. Nel 2016 la borsa svizzera ha vissuto l’inizio anno più nero dal 2009. Nel primo trimestre lo
            Swiss Market Index (SMI) ha ceduto l’11 percento circa. Per l’oro vale il contrario: nello stes-so periodo
            il suo prezzo è aumentato del 13 percento in franchi svizzeri. Questo progresso è attribuibile alle banche
            centrali, che hanno spinto il livello dei tassi vicino o, addirittura, sotto lo zero. Perde dunque
            d’importanza la tradizionale pecca dell’oro, ossia il fatto che non permette di conseguire un reddito
            corrente a differenza degli investimenti nelle obbligazioni. Se ritenete che le banche centrali, con i loro
            tassi ai minimi assoluti, continueranno a soste-nere il prezzo dell’oro, vi si prospettano diverse
            possibilità d’investimento. Anche se nei prossimi mesi le quotazioni non dovessero più registrare progressi
            così massicci come nel primo trimestre, l’esposizione nel metallo giallo fornisce un gradito effetto
            collaterale, in quanto contribuisce a un’equilibrata diversificazione dei rischi del portafoglio. Molti
            preferiscono acquistare oro sotto forma di monete e lingotti. L’acquisto viene effettuato allo sportello
            oppure tramite il proprio consulente. In entrambi i casi vi sarà chiesto come intendete custodire l’oro. La
            soluzione più conveniente è nella cassetta di sicurezza, se ne avete una. In caso contrario, la cosiddetta
            custodia collettiva risulta spesso più vantaggiosa del noleggio di una cassetta di sicurezza soltanto per
            depositarvi l’oro. Con la custodia collettiva l’oro viene contabilizzato nel deposito titoli del cliente
            pagando una commissione una tantum dello 0,3% oppure un minimo di 10 franchi. I lingotti e le monete
            acquistati saranno riportati alle quotazioni attuali. Come per le altre posizioni in deposito, anche alle
            giacenze in oro si applicano diritti annui di custodia dello 0,23 percento. Per i lingotti d’oro il conto
            metallo è ancora più conveniente della custodia collettiva. Anche con il conto metallo viene addebitata una
            commissione una tantum dello 0,3 percento alla consegna. D’altro canto le spese annuali ricorrenti sono
            inferiori; la commissione per il conto metallo è pari appena allo 0,19 percento, il che lo rende spesso la
            soluzione più van-taggiosa (v. tabella). Nonostante la maggiore convenienza, alcuni clienti preferiscono la
            cu-stodia collettiva oppure una propria cassetta di sicurezza, con cui l’oro è di vostra proprietà. Il conto
            metallo, invece, incorpora «soltanto» un diritto di consegna nei confronti della banca. Anche gli ETF
            sull’oro implicano un diritto di consegna, come il conto metallo. Sono fondi indicizzati quotati in borsa
            (in gergo tecnico Exchange Traded Fund o ETF), che replicano il prezzo dell’oro in un rapporto di 1 a 1.
            Come per il conto metallo, pagando una commissione extra è possibile prelevare il controvalore del fondo in
            lingotti. L’acquisto di oro mediante un ETF è generalmente più costoso rispetto al conto metallo. Con
            l’e-banking viene addebitata una commissione fissa (ticket fee) di 40 franchi, cui si aggiungono i diritti
            di custodia dello 0,23 percento e la commissione di gestione (management fee) dell’ETF. D’altro canto, con
            gli ETF l’investitore privato beneficia del fatto che può sempre negoziare in borsa il suo investimento in
            oro, con uno spread acquisto/vendita molto inferiore rispetto ai lingotti. Mentre il divario tra i prezzi di
            acquisto e vendita per gli ETF è compreso tra lo 0,1 e lo 0,4 percento, la differenza per un lingotto da un
            chilo è di poco inferiore all’1 percento. Nel caso di lingotti più piccoli può raggiungere diversi punti
            percentuali, per i marenghi d’oro è addirittura superiore al 10 percento (v. riquadro). Diverse varianti per
            acquistare oro CHF Acquisto di lingotti e monete con deposito nella cassetta di sicurezza Acquisto di
            lingotti e monete con custodia collettiva Conto metallo ETF sull’oro Importo dell’acquisto 5000 10000 5000
            10000 5000 10000 5000 10000 Registrazione (una tantum) (1) 15 30 15 30 Acquisto e-banking (una tantum) 40 40
            Comm. cassetta di sicurezza p.a. (2) 80 80 Diritti di custodia p.a. (3) 50 50 50 50 Comm. conto metallo p.a.
            (4) 9.5 19 Mgt. fee ETF p.a. (5) 11.5 23 Totale costi nel 1° anno 80 80 65 80 24.5 49 101.5 113 Totale costi
            su 5 anni 400 400 265 280 62.5 125 347.5 405 1) 0,3%, min. CHF 10, 2) min. CHF 80, 3) 0,23%, min. CHF 50
            sull’intera giacenza in deposito, 4) 0,19%, 5) 0,23% nell’esempio dell’ETF sull’oro dell’UBS, riportato tra
            gli investimenti selezionati dalla Banca Migros
        </body>
    </Document>
    <Document>
        <url>https://blog.migrosbank.ch/it/pagina/11/</url>
        <id>01354020CBF4272CC2E19664F62008E9</id>
        <title>Blog Banca Migros</title>
        <body>In pensione prima del tempo: per molte persone rappresenta una delle massime aspirazioni. Ma fino a che
            punto è realistica? Abbiamo calcolato le conseguenze finanziarie sulla base di un caso concreto. Continuare
            a leggere
        </body>
    </Document>
    <Document>
        <url>https://blog.migrosbank.ch/it/pagina/15/</url>
        <id>9EE1E2A41634BAE92976FAE697D8FFFA</id>
        <title>Blog Banca Migros</title>
        <body>La dichiarazione fiscale 2016 prevede per la prima volta un limite massimo alla deduzione delle spese di
            trasporto dei pendolari. Per molti ciò comporta un significativo aumento dell’onere fiscale. Nella nostra
            panoramica indichiamo concretamente di quale somme si tratta. Anche per le auto aziendali il fisco chiederà
            molto di più in futuro. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/oro/</url>
        <id>A83810F666732CE4E0A96AB1183A4BB2</id>
        <title>Oro Archivio - Banca Migros</title>
        <noindex>noindex,follow</noindex>
        <body>L’oro si dimostra uno degli investimenti più brillanti nell’anno in corso. Chi vuole puntare sui suoi
            progressi futuri ha diverse possibilità. Vi illustriamo i pro e i contro nonché i costi delle singole
            varianti. Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/17/</url>
        <id>60592F9BC82A64BFFA4997FC31DE5C05</id>
        <title>Blog Banca Migros</title>
        <body>Lo spettro di una bolla immobiliare in Svizzera è sparito dai mass media. I precedenti allarmi si basavano
            soprattutto sulla previsione di uno shock sul fronte dei tassi, che tuttavia non si è verificato. Continuare
            a leggere
        </body>
    </Document>
    <Document>
        <url>https://blog.migrosbank.ch/it/pagina/20/</url>
        <id>7E9D26C429E96D7FE4F8FEEC2287DD6C</id>
        <title>Blog Banca Migros</title>
        <body>L’abolizione del cambio minimo raccoglie un vasto consenso nell’opinione pubblica. Tra i lettori del blog
            della Banca Migros il 89 percento ritiene giusta la decisione della Banca nazionale. Continuare a leggere
        </body>
    </Document>
    <Document>
        <url>https://blog.migrosbank.ch/it/spese-bancarie-la-banca-migros-e-piu-conveniente-a-lungo-termine/</url>
        <id>CB14B7A3C0FF5B9271C7E3BD104B5446</id>
        <title>Spese bancarie: la Banca Migros è più conveniente a lungo termine - Banca Migros</title>
        <body>Dal 2007 le spese bancarie sono aumentate di quasi un terzo, come dimostrano i dati pubblicati
            dall’Ufficio federale di statistica. Gli incrementi dei prezzi attuati dalla Banca Migros nello stesso
            periodo sono minimi in confronto. Dal 2007 il tasso d’inflazione in Svizzera è generalmente rimasto al di
            sotto dell’1 percento. In parte i prezzi si sono addirittura ridotti. Dalle spese bancarie emerge un quadro
            completamente diverso, come dimostrano i dati dell’Ufficio federale di statistica. Per raffigurare un
            paniere rappresentativo di merci dei consumatori svizzeri le autorità rilevano non solo i prezzi dei generi
            alimentari, dell’abbigliamento, dell’abitazione, dei trasporti ecc., ma anche quelli di determinati servizi
            finanziari. Dall’inizio del 2007 questo sottoindice è salito quasi del 32 percento (v. grafico). In concreto
            significa che le spese applicate ai conti privati e ai depositi si sono pressoché triplicate negli ultimi
            otto anni. Solo nei due anni scorsi i prezzi sono saliti del 15 percento, come ha recentemente pubblicato il
            “Blick”. La Banca Migros fa eccezione. Su una base analoga di raffronto i suoi servizi si sono rincarati
            solo di un po’ più del 5 percento dal 2007. In questo intervallo di tempo la Banca Migros ha deciso un
            significativo aumento delle spese un’unica volta, nel 2013. È stato comunque moderato, in sintonia con
            l’obiettivo della Banca Migros di offrire ai suoi clienti commissioni convenienti, tassi vantaggiosi nonché
            prodotti lineari e trasparenti.
        </body>
    </Document>
    <Document>
        <url>https://blog.migrosbank.ch/it/investimenti-riusciti-con-la-banca-migros/</url>
        <id>DD2A256F18FA80EAEDC74090F276981C</id>
        <title>Investimenti riusciti con la Banca Migros - Banca Migros</title>
        <body>I mandati di gestione patrimoniale e i fondi strategici della Banca Migros si distinguono per una
            performance superiore alla media. Lo dimostra un confronto tra circa 100 depositi di gestori patrimoniali.
            Nella sua recente classifica sui gestori patrimoniali indipendenti dalle banche la rivista economica
            «Bilanz» ha valutato circa cento depositi, considerando i gestori svizzeri e quelli esteri, che hanno una
            succursale nel nostro paese. La Banca Migros, in quanto istituto bancario, non ha potuto partecipare al
            confronto, ma se fosse stata considerata avrebbe ottenuto un ottimo piazzamento. Il confronto mostra che i
            mandati di gestione patrimoniale e i fondi strategici della Banca Migros ottengono una performance superiore
            alla media. Generalmente i mandati di gestione patrimoniale della Banca Migros si collocano sopra i valori
            medi, che “Bilanz” ha calcolato nelle diverse classi di rischio per gli ultimi tre anni. Lo stesso vale per
            i fondi strategici della Banca Migros, quindi anche i piccoli investitori con patrimoni di piccola e media
            entità beneficiano di una performance particolarmente elevata alla Banca Migros. Il motivo dei buoni
            risultati sta nel processo d’investimento ben strutturato e disciplinato, attuato con costi contenuti. La
            Banca Migros attua dunque una strategia d’investimento orientata a lungo termine ed evita operazioni a breve
            scadenza, che in primo luogo contribuiscono a far lievitare le spese e il rischio. Sempre per ragioni di
            costo, nei limiti del possibile la Banca Migros utilizza tranche di fondi istituzionali nei suoi mandati di
            gestione. Si tratta di fondi speciali con commissioni molto contenute, altrimenti accessibili solo ai grossi
            investitori. Inoltre i clienti della gestione patrimoniale beneficiano del fatto che nell’attuale scenario
            di tassi negativi la Banca Migros non investe più in obbligazioni in franchi ed euro, con rendimenti
            negativi alla scadenza. Questi titoli sono regolarmente venduti e la liquidità ottenuta confluisce su un
            conto, che la Banca Migros remunera a un tasso preferenziale. Anche questi articoli potrebbero interessarvi:
            Spese bancarie: la Banca Migros è più conveniente a lungo termine Pro e contro delle durate lunghe Pilastro
            3a – l’allettante alternativa per i risparmiatori Abbasso le diete – Con i Mi-Fonds risparmi in piena forma.
            Per sapere di più: bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/gioco-a-premi-ispirazione-3/</url>
        <id>61B1F48465F51B840B16363097603608</id>
        <title>I modi originali di abitare dei nostri lettori - Banca Migros</title>
        <body>Ci è pervenuta una marea di foto. Con giardini incantati o accoglienti angoli del caminetto. Lasciatevi
            ispirare dalle idee creative di casa! Gewinnerbild Hypo-Kampagne Alix Masoni di Cudrefin Ringraziamo di
            cuore tutti i partecipanti delle belle foto che ci hanno inviato! Alcune erano addirittura corredate di una
            storia o una divertente spiegazione. Tra le oltre 150 immagini pervenute la giuria ha scelto come vincitrice
            del concorso quella scattata da Alix Masoni di Cudrefin. La decisione non è stata facile. Ecco perché qui
            pubblichiamo una selezione di altre immagini originali inviate dai nostri lettori. Collage_Impressionen_mit
            Zahlen 1: Bettina Hirsch, 2: Nadine Wolleb &amp; Romeo Burri, 3: Janine Arquisch, 4: Leonia Livio, 5:
            Mariarosa Savogni, 6: Janine Steiger, 7: Adrian Nacht, 8: Karin Goetz, 9: Joris Zahnd, 10: Röbi Korner, 11:
            Gilbert Hermann
        </body>
    </Document>
    <Document>
        <url>https://blog.migrosbank.ch/it/pagina/16/</url>
        <id>E810C35808E97C06AAB2403EA6759CEC</id>
        <title>Blog Banca Migros</title>
        <body>Le azioni continuano a essere poco amate. Fate una prova nella vostra sfera privata: che voi sappiate, chi
            possiede azioni? Probabilmente sono ben pochi. Eppure le azioni sono di gran lunga migliori della loro fama,
            come emerge dalla nostra analisi. Continuare a leggere
        </body>
    </Document>
    <Document>
        <url>https://blog.migrosbank.ch/it/il-piccolo-azionista-una-perla-rara/</url>
        <id>4F6751301A47C15D34363BA2CBA15A5D</id>
        <title>Il piccolo azionista – una perla rara - Banca Migros</title>
        <body>Le azioni continuano a essere poco amate. Fate una prova nella vostra sfera privata: che voi sappiate, chi
            possiede azioni? Probabilmente sono ben pochi. Eppure le azioni sono di gran lunga migliori della loro fama,
            come emerge dalla nostra analisi. In meno di dieci anni i mercati azionari hanno subito due tracolli. Si
            parla spesso del «decennio perduto». In realtà si sono persi soprattutto i piccoli azionisti: in base alle
            statistiche della Banca nazionale gli investitori privati svizzeri detenevano il 26 percento circa del
            patrimonio finanziario netto in azioni nel 2000. Nel frattempo la loro quota è scesa al 18 percento, poiché
            privilegiano i contanti e i depositi sui conti, passati dal 31 al 49 percento del patrimonio (la parte
            rimanente è composta soprattutto di obbligazioni e investimenti in fondi). Ma se guardiamo ai rendimenti
            delle azioni, il periodo dalla fine del 2000 è da considerare tutt’altro che «perduto»: lo Swiss Performance
            Index (SPI) ha guadagnato un considerevole 62 percento. Nonostante i due scivoloni, un investimento in
            azioni è dunque stato senz’altro vincente. O meglio, lo sarebbe stato, dal momento che i piccoli investitori
            hanno progressivamente ridotto la loro esposizione. In un’ottica di breve termine è senz’altro comprensibile
            che molti abbiano voltato le spalle alla borsa: le righe verticali nel grafico dimostrano inequivocabilmente
            i vertiginosi saliscendi subiti dai rendimenti. Ma molti investitori hanno perso di vista la prospettiva di
            lungo periodo, raffigurata nel grafico dalla linea rossa, che nonostante le flessioni continua a muoversi
            costantemente al rialzo. Questo è l’andamento della borsa svizzera nel breve e lungo termine: le righe
            verticali indicano il rendimento annuo (scala sinistra). La linea trasversale corrisponde all’evoluzione del
            valore dell’investimento dal 1950 con i dividendi reinvestiti (scala destra). Negli ultimi decenni la borsa
            svizzera ha registrato un andamento impressionante: un portafoglio azionario, il cui valore nel 1950
            ammontava a 1000 franchi, oggi raggiunge un controvalore di 245’000 franchi con un reinvestimento costante
            dei dividendi. Considerando l’inflazione, il valore reale di questo portafoglio scende a circa 52‘000
            franchi, che rappresenta comunque un rendimento annuo di tutto rispetto, pari al 6,3 percento. Mentre i
            piccoli investitori si ritirano, la borsa è più che mai dominata dai grandi investitori istituzionali, di
            cui i quattro quinti provengono dall’estero. Sarebbe dunque molto auspicabile che i privati tornassero a
            dimostrare una maggiore propensione per le azioni dopo il «decennio perduto», tra l’altro nel loro
            interesse.
        </body>
    </Document>
    <Document>
        <url>https://blog.migrosbank.ch/it/mancanza-di-tempo/</url>
        <id>609089794859393EA7B0B470EEFC5618</id>
        <title>Mancanza di tempo – la piaga del benessere - Banca Migros</title>
        <body>La nostra quotidianità diventa sempre più frenetica, il tempo a disposizione sempre meno. Ma in tutto
            questo che cosa c’entra la ricchezza? E qual è la ricetta di Steve Jobs contro lo spreco di tempo prezioso?
            Qui trovate le risposte. E scoprite anche perché dovreste regalare un po’ del vostro tempo. Quando è stata
            l’ultima volta che non avete fatto proprio niente? Per esempio passando mezz’ora solo a guardare fuori dalla
            finestra? Se non vi ricordate di aver vissuto un’esperienza simile, state tranquilli: siete in buona
            compagnia. Le nostre giornate diventano sempre più agitate, l’agenda è organizzata minuto per minuto. Il
            tempo è denaro: con la rivoluzione industriale del XVIII secolo le persone hanno cominciato a misurare e a
            quantificare il loro tempo. Così è diventato sempre più importante evitare di perderlo. Il crescente
            benessere ha reso il nostro tempo più prezioso: guadagniamo molto di più dei nostri antenati, ma le risorse
            di tempo sono rimaste uguali, quindi lo avvertiamo come un bene ancora più raro. La nostra vita affannata è
            quantificabile. Un gruppo di ricercatori britannici ha confrontato la velocità con cui si muovono i pedoni
            in 32 diverse città del mondo. Risulta che la velocità nelle zone pedonali è aumentata in media del 10
            percento nell’arco di un decennio. Altri studi rivelano che anche la nostra velocità di parola cresce
            continuamente. Grazie alla moderna tecnologia possiamo inoltre svolgere diverse attività in parallelo:
            telefonare mentre guidiamo la macchina, per esempio, oppure guardare la televisione e chattare. Questo
            multitasking è pratico, ma non allevia la nostra mancanza di tempo. Al contrario: al lavoro si pretende una
            reperibilità costante. Molti dipendenti consumano il proprio pasto direttamente davanti al computer e
            rispondono alle loro mail anche di sera o in vacanza. Nuovi leitmotiv popolari tra cui «scalare la marcia» o
            «gestire il tempo» testimoniano lo sforzo di bandire in qualche modo la crescente frenesia dalla nostra
            quotidianità. Nelle librerie i manuali in materia spuntano come funghi. Una guida o una checklist può essere
            sicuramente utile per ridurre lo stress del tempo. Ma una maggiore efficienza non basta. Dovremmo piuttosto
            imparare a utilizzare il nostro tempo in modo opportuno. Che cosa significhi lo ha puntualizzato
            grandiosamente Steve Jobs, il fondatore della Apple morto nel 2011. Nel suo intervento ormai leggendario di
            fronte agli studenti della Stanford University nel 2005 ha tenuto un’accalorata difesa di una vita vissuta
            consapevolmente: «Il vostro tempo è limitato, perciò non sprecatelo vivendo la vita di qualcun’altro. Non
            rimanete intrappolati nei dogmi, che vi porteranno a vivere secondo il pensiero di altre persone. Non
            lasciate che il rumore delle opinioni altrui zittisca la vostra voce interiore. E, ancora più importante,
            abbiate il coraggio di seguire il vostro cuore e la vostra intuizione. (…)Negli ultimi trentatré anni mi
            sono guardato allo specchio ogni giorno e mi sono chiesto: “Se oggi fosse l’ultimo giorno della mia vita,
            vorrei fare quello che sto per fare oggi?”. E ogni volta che la risposta era “No” per troppi giorni
            consecutivi, sapevo di dover cambiare qualcosa.» Dovremmo tenere bene a mente le parole di Steve Jobs. Dopo
            tutto, il tempo è il bene più prezioso che abbiamo. Anche se la maggior parte delle persone non seguirà la
            propria intuizione in modo così radicale come ha fatto il fondatore della Apple nella sua vita, spesso
            bastano piccoli passi: per esempio regalare un po’ del nostro tempo alle persone che ci sono vicine. Proprio
            questa è l’idea che ha ispirato la Banca Migros a lanciare la campagna «Regalate tempo». Con chi volevate
            già da tempo ridere di cuore, scoprire nuovi sapori o dare libero sfogo alla vostra creatività? Partecipate
            e vincete allettanti esperienze.
        </body>
    </Document>
    <Document>
        <url>https://blog.migrosbank.ch/it/la-moda-come-barometro-della-congiuntura/</url>
        <id>D1C9E59A12A9D3E32854C7D5D4FEE7EE</id>
        <title>La moda come barometro della congiuntura - Banca Migros</title>
        <body>A proposito di moda… I ricercatori avrebbero scoperto che la lunghezza di una gonna e l’altezza dei tacchi
            delle scarpe rivelano lo stato di salute dell’economia. I creatori di moda sono dunque i nuovi analisti
            economici? I ricercatori americani hanno definito il cosiddetto “indice del tacco alto”, secondo il quale
            quanto più la situazione economica è critica, tanto più i tacchi sono alti. Questo indice è stato tuttavia
            confutato dai sociologi britannici, che si sono a loro volta inventati il “Footsie Index”, letteralmente
            “indice del piedino”. Secondo loro esiste un nesso diretto tra l’altezza dei tacchi e la situazione
            economica, tuttavia in senso opposto a quello degli Americani. Apparentemente nei momenti di crescita
            economica le donne preferiscono indossare tacchi vertiginosi. Viceversa, nelle fasi di recessione tornano
            alle scarpe basse, che danno stabilità. L’idea di analizzare la situazione economica in base ai trend della
            moda non è nuova. Negli anni Venti l’economista americano George Taylor ha creato l’“Hemline Index”,
            l’indice della minigonna, secondo il quale le gonne si accorciano con il migliorare dell’economia. Le
            recenti tendenze per le scarpe non puntano proprio al bello; è di moda il tacco basso. E le ultime
            previsioni economiche danno ragione all’indice. Nel 2015 la Confederazione prevede una moderata crescita del
            Pil, pari allo 0.9 percento (fonte: Seco). Forse alle sfilate di moda della prossima stagione vale la pena
            puntare lo sguardo sulle scarpe delle modelle.   In proposito leggere anche: Quanto è pericolosa una
            recessione per la Svizzera?
        </body>
    </Document>
    <Document>
        <url>https://blog.migrosbank.ch/it/tag/moda/</url>
        <id>10CF64AAEEE33DC7464DE72D67CE1F09</id>
        <title>Moda Archivio - Banca Migros</title>
        <noindex>noindex,follow</noindex>
        <body>A proposito di moda… I ricercatori avrebbero scoperto che la lunghezza di una gonna e l’altezza dei tacchi
            delle scarpe rivelano lo stato di salute dell’economia. I creatori di moda sono dunque i nuovi analisti
            economici? Continuare a leggere
        </body>
    </Document>
    <Document>
        <url>https://blog.migrosbank.ch/it/autore/nadine-gloor/</url>
        <id>EBBD8BE277F3CAEAACD9BE2B7E53B911</id>
        <title>Nadine Gloor, Autore di Banca Migros</title>
        <body>Il fatto che Internet ha parecchio da offrire e che con la digitalizzazione alcuni rami del mercato sono
            stati stravolti dando vita a tante novità è arcinoto. Ma proprio come sul mercato non digitale, anche nel
            web c’è un mercato nero, la cosiddetta darknet, di cui in particolare gli utenti delle carte di credito sono
            vittime predilette. Qui spieghiamo come proteggersi. Continuare a leggere
        </body>
    </Document>
    <Document>
        <url>https://blog.migrosbank.ch/it/piano-di-risparmio-lalternativa-redditizia-al-conto-di-risparmio/</url>
        <id>ED0AEAEC85F599BAA96BFF62400AEF05</id>
        <title>Piano di risparmio – l’alternativa redditizia al conto di risparmio - Banca Migros</title>
        <body>I tassi d’interesse sui risparmi sono bassi. Il piano di risparmio offre una valida alternativa a chi ha
            un lungo orizzonte temporale: gli investimenti regolari consentono di partecipare al potenziale di guadagno
            dei mercati azionari in tutta comodità e semplicità. Questa interessante possibilità è particolarmente
            indicata per investire somme modeste. Sono tempi duri per i risparmiatori: i conti di risparmio non fruttano
            praticamente più interessi. Ma c’è un’interessante alternativa, il piano di risparmio, con il quale è
            possibile investire a scadenza mensile, trimestrale o annuale importi costanti nei fondi d’investimento
            della Banca Migros, da scegliere in funzione del proprio profilo di rischio. Il piano di risparmio consente
            di ottenere rendimenti a lungo termine superiori agli interessi sui risparmi, come dimostra un confronto
            degli ultimi dieci anni (v. grafico). In questa fase chi ha lasciato il proprio denaro sul conto di
            risparmio ha ottenuto un rendimento complessivo di poco superiore al 5 percento. Ha invece guadagnato circa
            il 10 percento chi ha investito dal conto importi costanti tutti i mesi, ad esempio nel Mi-Fonds (CH) 30, un
            fondo strategico con il 30 percento circa in azioni. Il Mi-Fonds (CHF) 50, con una quota azionaria del 50
            percento circa, ha permesso di ottenere un utile addirittura poco meno del 16 percento. (Si tenga presente:
            La performance passata non è garanzia di risultati futuri.) Nota: dati all’inizio del 2007 a fine del 2016.
            La performance passata non è garanzia di risultati futuri. Nel piano di risparmio sono decisivi gli
            investimenti costanti. Nelle fasi di boom ottenete automaticamente un numero inferiore di quote a un prezzo
            più elevato, limitando così le possibili perdite in caso di inversione di rotta dei mercati. Viceversa, dopo
            una flessione l’importo costante da investire è sufficiente per acquistare un numero proporzionalmente più
            elevato di quote dei fondi a prezzo più basso. Quando i mercati si riprenderanno, gli utili saranno dunque
            più elevati. In conclusione, chi investe regolarmente e non ha bisogno del denaro in tempi brevi non deve
            preoccuparsi dei provvisori cedimenti delle quotazioni. Beneficiare dei vantaggi del piano di risparmio è
            possibile anche con somme modeste. Alla Banca Migros è possibile investire già a partire da 50 franchi. E
            persino per gli importi più modesti sarà addebitato soltanto lo 0,115% per la tenuta del deposito, senza una
            commissione minima fissa. Un altro vantaggio consiste nel fatto che non pagate spese amministrative per
            l’acquisto e la vendita di quote dei fondi. Il risultato è evidente se investite nel piano di risparmio
            regolarmente, ad esempio ogni mese. Nonostante il ritmo costante dei versamenti, la flessibilità è
            garantita: infatti potete modificare il piano di risparmio in qualunque momento e in tutta comodità anche
            con l’e-banking (v. riquadro).
        </body>
    </Document>
    <Document>
        <url>https://blog.migrosbank.ch/it/risparmiare-spese-con-online-shopping/</url>
        <id>A8EF30538F9E5CF6D75BCEAD74AE6202</id>
        <title>Risparmiare spese con l’ online shopping</title>
        <body>Chi utilizza la carta di credito o la polizza di versamento per acquistare su Internet potrebbe dover
            pagare un sovrapprezzo. Non è così per i clienti della Banca Migros: grazie al «bonifico SOFORT» e al
            servizio E-Pay della Banca Migros è possibile acquistare in oltre 30’000 online shop europei senza pagare
            spese. Gli Svizzeri amano acquistare online: per esempio, nel nostro paese uno su quattro degli apparecchi
            elettronici di consumo o di libri è acquistato in Internet. Per i biglietti aerei è già stata superata
            nettamente la metà. Ma gli acquisti online implicano spesso costi aggiuntivi. Infatti, molti rivenditori su
            Internet applicano spese supplementari ai pagamenti effettuati con la carta di credito o la polizza di
            versamento. Addebitano così commissioni amministrative e spese di terzi che devono sostenere se i clienti
            utilizzano queste due modalità di pagamento. La Banca Migros è la prima banca in Svizzera a offrire ai suoi
            clienti il «bonifico SOFORT» come alternativa gratuita per i pagamenti. Il «bonifico SOFORT» consente di
            addebitare direttamente sul conto Banca Migros gli acquisti online presso oltre 30’000 rivenditori di tutta
            Europa. Di questa variante possono beneficiare tutti i clienti dell’e-banking che sono passati dal vecchio
            sistema di accesso al nuovo login senza penna USB. Per il servizio E-Pay è necessario il login
            nell’e-banking. Una volta registrati, pagate i vostri acquisti online non solo senza spese, ma in pochi
            secondi e all’insegna della massima sicurezza. Funziona così. Ipotizziamo che prenotate un volo su
            lufthansa.com, acquistate il biglietto per un concerto su starticket.ch oppure ordinate un nuovo televisore
            su mediamarkt.ch. Se optate per la modalità di pagamento «bonifico SOFORT», arrivate automaticamente al
            modulo SOFORT codificato. Qui selezionate la Banca Migros e vi identificate con la vostra ID di E-Pay.
            Infine, basta autorizzare il bonifico sul dispositivo che avete scelto per la conferma, di solito lo
            smartphone. Di conseguenza non è più necessario inserire le informazioni della carta di credito oppure il
            pagamento anticipato con la polizza di versamento. Il pagamento anticipato con la polizza di versamento è
            molto diffuso in Svizzera: oltre l’80% degli acquisti online è effettuato così. La popolarità della polizza
            di versamento è una peculiarità svizzera, mentre i negozi online stranieri spesso non offrono questa opzione
            di pagamento. Sia il pagamento anticipato con la polizza di versamento sia il «bonifico SOFORT» comportano
            l’addebito diretto sul conto, tuttavia il «bonifico SOFORT» offre due vantaggi decisivi. Prima di tutto non
            prevede commissioni aggiuntive, in secondo luogo l’ordine è elaborato immediatamente, quindi ricevete più in
            fretta la merce acquistata. Con gli stessi vantaggi del «bonifico SOFORT» potete pagare in diversi online
            shop del gruppo Migros grazie a E-Pay. Acquistate su digitec.ch, doitgarden.ch, galaxus.ch, melectronics.ch,
            micasa.ch o sportxx.ch? In tal caso scegliete direttamente «Banca Migros» come modalità di pagamento e, dopo
            aver inserito la vostra password E-Pay, autorizzate il pagamento con lo smartphone o un altro dispositivo
            per la conferma. Maggiori informazioni su E-Pay e il «bonifico SOFORT» sono pubblicate qui. Vorreste
            beneficiare dei vantaggi di questa nuova modalità di pagamento, ma non siete ancora passati al nuovo sistema
            di accesso all’e-banking? In tal caso contattate la Hotline e-banking allo 0848 845 450 per impostare il
            login senza penna USB.
        </body>
    </Document>
    <Document>
        <url>https://blog.migrosbank.ch/it/maggiori-opportunita-investendo-un-po-alla-volta/</url>
        <id>00F1E89011D33007672BB098FB96F8AD</id>
        <title>Maggiori opportunità investendo un po’ alla volta - Banca Migros</title>
        <body>Molti risparmiatori si trovano di fronte a un dilemma: sarà giusto spostare una parte del patrimonio in
            azioni, considerando che i tassi d’interesse potrebbero rimanere bassi a lungo? Oppure il treno è già
            partito, visto che i prezzi dei titoli hanno messo a segno poderosi progressi, anche a causa dei tassi
            bassi? Un piano risparmio in fondi è la risposta. Chi risparmia non vuole sorprese e privilegia la sicurezza
            del capitale. Il mercato azionario, invece, è esposto a notevoli oscillazioni, quindi la forbice dei
            risultati degli investimenti si allarga con l’accorciarsi dell’orizzonte temporale. Per averne la conferma,
            basta guardare agli ultimi vent’anni. Chi ha investito sulla borsa svizzera solo per un anno è riuscito a
            guadagnare più del 55% nel migliore dei casi, ma ha potuto perdere fino al 34%. Su cinque anni i valori
            estremi spaziano dal -5.1% al +16.4%, su dieci anni la forbice si riduce dal +0.2% al +10.7%. In borsa passo
            dopo passo Le cifre dimostrano che in borsa il rischio di perdita si riduce notevolmente con l’allungarsi
            della durata dell’investimento, ma può diminuire ancora di più se non si investe in un’unica soluzione,
            bensì gradualmente. Infatti, chi ha la sfortuna di perdere il 34% sull’intero investimento già nel primo
            anno ha bisogno di molto tempo per recuperare. Oppure, l’investitore che è rimasto scottato perde la
            pazienza e decide di uscire dal mercato nel momento peggiore, quando i prezzi dei titoli sono al minimo. Chi
            negli ultimi anni ha evitato la borsa e ha collocato tutto il capitale su un conto di risparmio ha ottenuto
            un rendimento di poco superiore al 5%. Ma che cosa sarebbe successo con un investimento graduale? Investendo
            ogni mese importi costanti, ad esempio nel Migros Bank (CH) Fonds 25, sarebbe stato possibile guadagnare il
            10% circa. Con il Migros Bank (CH) Fonds 45 l’incremento di valore sarebbe stato addirittura quasi del 16%
            (v. grafico). I due fondi strategici si differenziano nel target delle quote azionarie a lungo termine, pari
            rispettivamente al 25% e al 45%. Quanto più si investe in azioni, tanto più marcata tende a essere la
            fluttuazione del valore, ma nel contempo aumentano le opportunità di rendimento a lungo termine.
            Investimenti regolari: il modo più semplice è con un piano risparmio in fondi Il modo più semplice per
            investire gradualmente in fondi è con un piano risparmio in fondi che consente di investire ogni mese, ogni
            trimestre oppure ogni anno importi costanti in fondi d’investimento della Banca Migros, scelti in base al
            personale profilo di rischio. Quando le borse salgono, l’importo costante consente di acquistare un numero
            minore di quote dei fondi che si sono apprezzate. Di conseguenza, le eventuali perdite in caso di flessione
            dei mercati sono limitate rispetto alla somma investita. Viceversa, dopo un tracollo delle borse lo stesso
            importo permette di acquistare un numero maggiore di quote, che si sono deprezzate, e i guadagni saranno
            superiori alla media quando i prezzi si riprenderanno. Questo effetto di livellamento risulta maggiore con i
            versamenti mensili. Bastano 50 franchi per essere della partita I vantaggi del piano di risparmio in fondi
            sono a portata di mano: bastano versamenti a partire da 50 franchi. Il piano di risparmio in fondi può
            essere aperto nell’e-banking o rivolgendosi al consulente e modificato in qualunque momento. Il cliente è
            libero, ad esempio, di modificare l’ammontare e il ritmo dei versamenti, di interrompere temporaneamente i
            versamenti o di effettuarne di straordinari. Viceversa, è possibile anche prelevare parte del capitale.
            Inoltre, la scelta spazia tra ben 30 fondi della Banca Migros. Ma c’è un altro vantaggio oltre alla
            flessibilità: non si pagano spese per l’acquisto e la vendita delle quote. Il piano risparmio in fondi batte
            il conto di risparmio Confronto tra le varianti di risparmio dall’inizio del 2007 alla fine del 2016: per 10
            anni vengono investiti 100 franchi al mese nel Migros Bank (CH) Fonds 25 o nel Migros Bank (CH) Fonds 45. La
            performance passata non è garanzia dei risultati futuri.
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/8/</url>
        <id>12860E921DF8CD5522A445E9CA9C38A6</id>
        <title>Albert Steck, Autore di Banca Migros - Page 8 of 11</title>
        <body>In casa la nostra creatività non ha limiti: che sia una terrazza coperta di fiori oppure una scaletta per
            il gatto dalle forme audaci. Inviateci la vostra foto preferita e partecipate al nostro allettante gioco a
            premi. Continuare a leggere
        </body>
    </Document>
    <Document>
        <url>https://blog.migrosbank.ch/it/che-succede-senza-cambio-minimo/</url>
        <id>9E9DC3C20DD0501D56B1A94B8A25DF19</id>
        <title>Che succede senza cambio minimo? - Banca Migros</title>
        <body>Il franco si è notevolmente apprezzato, le quotazioni delle azioni sono precipitate e i tassi retrocedono
            sempre più in territorio negativo. Che cosa significa l’abolizione del cambio minimo per l’economia, ma
            anche per i risparmiatori e gli investitori? La decisione della Banca nazionale svizzera (BNS) coglie tutti
            di sorpresa? Sicuramente. Guardando al passato ci sarebbero stati senz’altro momenti più opportuni per
            sganciare il franco dall’euro. Per esempio nell’estate del 2013, quando l’euro stava vivendo un momento di
            forza. Ma allora non si poteva certo prevedere che la Banca centrale europea (BCE) sarebbe ricorsa a tal
            punto a tassi negativi e l’euro si è deprezzato sempre di più. La BNS si sarà detta: meglio una fine
            orribile che un orrore senza fine. Perché il cambio minimo è stato abolito proprio ora? Il franco ostaggio
            dell’euro debole Il grafico rivela l’andamento del franco e dell’euro rispetto al dollaro. Il tetto con
            l’euro ha fatto perdere al franco sempre più terreno in concomitanza con l’euro. Con l’abolizione del cambio
            minimo il franco è tornato ad apprezzarsi notevolmente. La politica sempre più espansiva della BCE ha
            continuamente ridotto il margine di manovra della Banca nazionale svizzera sotto due aspetti: da un lato
            l’euro ha perso parecchio terreno rispetto al dollaro dallo scorso anno, trascinando al ribasso anche il
            franco svizzero, come illustra il grafico. L’argomento a favore del cambio minimo, secondo cui il franco
            svizzero sarebbe sopravvalutato rispetto ad altre valute, tra cui il dollaro, era sempre meno fondato. Dopo
            l’abolizione del cambio minimo il rapporto franco-dollaro è quindi tornato sulla quota di un anno fa.
            Dall’altro il livello dei tassi nei paesi dell’euro si è progressivamente avvicinato a quello in Svizzera.
            Lo spread tra i titoli di stato svizzeri e quelli tedeschi si è assottigliato fino a 20 punti base (0,2%), a
            seconda delle durate. Naturalmente questo ha notevolmente aumentato l’attrattiva del franco come moneta
            rifugio, costringendo la BNS ad abolire il cambio minimo. Quali saranno le ripercussioni sull’economia
            svizzera? I settori più colpiti saranno l’export svizzero e il turismo. Ciò frena la crescita del prodotto
            interno lordo e potrebbe lasciare traccia anche sul mercato del lavoro. D’altro canto i consumatori
            beneficiano di prezzi più convenienti sui prodotti importati. Le quotazioni azionarie sono precipitate.
            Perché? L’industria dell’export, che aveva beneficiato dal cambio minimo, deve aspettarsi un’erosione degli
            utili. Gli investitori svizzeri perdono anche sulle azioni estere, perché il franco si è rafforzato e di
            conseguenza le valute degli altri paesi si sono deprezzate. I tassi d’interesse per i risparmiatori
            scenderanno ancora? Purtroppo c’è da aspettarselo. Ancora non è possibile prevedere quali saranno i
            cambiamenti concreti sui conti di risparmio della Banca Migros. Come abbiamo già spiegato nel nostro blog,
            gli effetti sulle obbligazioni sono comunque molto più gravi. Con la previdenza professionale e le casse
            pensioni gli Svizzeri detengono obbligazioni per un valore di circa 250 miliardi. Le minori entrate su
            questi interessi raggiungono circa 5 miliardi di franchi l’anno (v. “Il nuovo mondo dei tassi negativi“). I
            proprietari immobiliari devono aspettarsi per il futuro tassi ipotecari ancora più bassi? I tassi ipotecari
            hanno raggiunto minimi storici già negli ultimi giorni. Il calo dei tassi è diffuso soprattutto per le
            ipoteche fisse a lungo termine. In concreto, prima dello scoppio della crisi finanziaria il tasso
            d’interesse delle ipoteche fisse a dieci anni era dell’1,5% superiore a quello di una durata di due anni.
            Questa differenza è nel frattempo scesa al di sotto dello 0,5%. Il 15 gennaio il tasso d’interesse di
            un’ipoteca fissa a dieci anni della Banca Migros si collocava sull’1,38% appena. Tra l’altro anche gli
            inquilini traggono vantaggio dalle ipoteche convenienti. Riteniamo che prossimamente il tasso di riferimento
            per gli affitti scenderà dal 2% all’1,75%.
        </body>
    </Document>
    <Document>
        <url>https://blog.migrosbank.ch/it/acquisto-di-vecchi-immobili-servono-competenze-fiscali-ed-edilizie/</url>
        <id>140F268B5CEAD11FEC8E4A2F4508E454</id>
        <title>Acquisto di vecchi immobili – servono competenze fiscali ed edilizie - Banca Migros</title>
        <body>Una casa unifamiliare o una proprietà per piani di vecchia costruzione possono rivelarsi un affare, o un
            pozzo senza fondo. Prima dell’acquisto bisognerebbe dunque consultare un esperto in edilizia, senza
            dimenticare uno specialista in materia fiscale, dato che una parte dei lavori di ristrutturazione si può
            dedurre dalle tasse. Le case antiche hanno un certo fascino, e in genere anche un prezzo d’acquisto più
            conveniente rispetto agli edifici più recenti. Il costo ridotto rispecchia il fatto che la ristrutturazione
            di un immobile di vecchia data può facilmente arrivare a richiedere dai 50 000 ai 150 000 franchi. D’altro
            canto, i lavori di ammodernamento si possono realizzare in diverse fasi, affrontandoli quindi gradualmente e
            in tutta tranquillità. Un ulteriore vantaggio è che una parte delle spese è detraibile dalle imposte. È però
            anche vero che le spese di manutenzione risultano tendenzialmente maggiori per gli immobili più datati e i
            costi di risanamento possono giocare brutti scherzi. Per questo motivo prima dell’acquisto si devono
            verificare attentamente due aspetti: in primo luogo, le condizioni dell’immobile e le spese necessarie per i
            lavori di ristrutturazione; in secondo luogo, il potenziale di ampliamento (ad es. cantine, mansarde e
            verande). Per questa analisi sono generalmente necessarie conoscenze specialistiche. È indispensabile il
            parere di un esperto Se l’immobile che si vuole acquistare non ha molto più di dieci anni, non è necessario
            rivolgersi a uno specialista. In caso contrario è indispensabile richiedere il parere di un architetto o un
            altro esperto in materia edilizia. Mentre chiunque può facilmente giudicare la tinteggiatura, gli
            elettrodomestici e la pavimentazione, solo gli esperti saranno in grado di valutare lo stato della muratura,
            delle installazioni elettriche e dei sistemi di adduzione e scarico idrico (v. checklist). Vivendo in un
            edificio di vecchia costruzione dovrete accettare alcuni disagi. Nel caso di un appartamento in un
            condominio, ad esempio, vi sarà spesso uno scarso isolamento acustico dovuto alle tubature non insonorizzate
            del bagno e della cucina dei vicini. Sarà invece possibile risolvere altri inconvenienti, come quelli legati
            all’isolamento termico, alle finestre e al riscaldamento. Se simili interventi di risanamento energetico
            vengono rimandati, si devono mettere in conto spese di manutenzione superiori su base annuale. È vero che le
            banche non distinguono tra immobili di vecchia e nuova costruzione nel calcolo della sopportabilità.
            Tuttavia, per il vostro budget personale dovete considerare i costi di manutenzione effettivi, che possono
            arrivare rapidamente al 2-5% del valore di mercato nel caso di un immobile non risanato con più di
            vent’anni. Risparmiare con componenti usate Ristrutturare un edificio datato in modo che risponda alle
            attuali esigenze di comfort e abitabilità può talora risultare più dispendioso che costruire un nuovo
            immobile. Per ridurre le spese è sempre possibile utilizzare componenti di seconda mano (come porte,
            termosifoni, parquet, lavandini, ecc), che potete comprare in specifiche borse per materiali di costruzione.
            Ma attenzione: chiarite in anticipo se gli operai sono disposti a utilizzare delle componenti usate; alcuni
            rifiutano perché ricevono dal produttore una percentuale sulle componenti nuove. Per risparmiare
            ulteriormente potete svolgere in prima persona alcuni dei lavori. Anche senza un particolare talento
            artigianale potete pitturare i muri, posare i pavimenti o effettuare i lavori di pulizia e demolizione.
            Prima di cominciare, dovete però informarvi presso il comune sull’eventuale necessità di un permesso di
            costruzione per eseguire gli interventi di ristrutturazione previsti. Un’autorizzazione è di norma richiesta
            in caso di modifica della pianta dell’edificio, di ampliamento o di costruzione di annessi, poiché va
            verificata la conformità dei cambiamenti alle norme edilizie e al piano di zona. Costruire sui pilastri
            della previdenza Le ristrutturazioni necessarie si possono finanziare con un credito di costruzione o
            un’ipoteca; quest’ultima, in particolare, è la scelta più conveniente nell’attuale scenario dei tassi. In
            alternativa è possibile attingere al capitale previdenziale della cassa pensioni o del pilastro 3a.
            L’utilizzo di questi fondi è soggetto ad alcune restrizioni: non è consentito usarli per semplici
            riparazioni (ad es. sostituzione di un singolo elettrodomestico, tubo o tappeto), per immobili non a uso
            abitativo proprio (garage separato, giardino, casa vacanze, terreno edificabile, ecc.) oppure per progetti
            di costruzione di lusso (compreso piscina, sauna o simili). D’altra parte, il capitale previdenziale
            presenta il vantaggio di poter finanziare investimenti sia conservativi che migliorativi. Qual è la
            differenza tra questi due tipi di investimenti? Ad esempio, la sostituzione di una vecchia cucina con una
            nuova equivalente si considera un intervento conservativo. Se invece si sceglie un piano di lavoro di
            maggior valore o si inseriscono elettrodomestici aggiuntivi, si tratta di un investimento migliorativo. In
            questa categoria rientrano anche la costruzione di una veranda o la ristrutturazione della mansarda o delle
            cantina. Gli investimenti migliorativi portano a un maggiore aumento del valore commerciale rispetto a
            quelli conservativi e quindi anche alla possibilità di un anticipo più elevato da parte della banca che
            concede il credito. La stima del valore commerciale dopo i lavori di costruzione è in tal senso
            determinante, poiché questo valore viene anticipato fino all’80% in caso di immobile abitativo a uso
            proprio. Attenzione alla conseguenze fiscali La distinzione tra investimenti conservativi e migliorativi non
            ha solo conseguenze sull’entità dell’anticipo ma anche in termini di imposte. Gli interventi volti alla
            conservazione del valore si possono infatti detrarre dal reddito imponibile come manutenzione dell’immobile.
            Al contrario, i lavori migliorativi vanno considerati al momento di un’eventuale vendita per il calcolo
            dell’imposta sugli utili immobiliari. Pertanto dovreste conservare accuratamente le fatture degli
            investimenti migliorativi. A proposito di fatture, per evitare discussioni con l’ufficio di tassazione è
            meglio prestare attenzione alla corretta denominazione dei lavori. Ad esempio, la dicitura «ammodernamento
            della cucina» potrebbe indicare un ritocco alla vecchia cucina (il che consentirebbe una detrazione per
            interventi conservativi). Il termine «ammodernamento» può anche essere inteso come sostituzione con una
            nuova cucina dotata di apparecchiature moderne (il che verrebbe parzialmente considerato un investimento
            migliorativo). Un caso particolare è costituito dagli investimenti in misure per il risparmio di energia.
            Pur essendo considerati migliorativi, in molti cantoni questi interventi si possono comunque detrarre
            dall’imposta sul reddito. A seconda dei casi, possono essere detratti anche i lavori di conservazione di
            monumenti storici eseguiti in accordo con le autorità o da esse disposti. Le amministrazioni cantonali delle
            contribuzioni dispongono di promemoria che indicano quali misure di risanamento sono detraibili, in tutto o
            in parte. Un ultimo consiglio in tema di imposte che non troverete nei promemoria: se le spese detraibili
            superano il vostro reddito imponibile annuo, dovreste organizzare i lavori in fasi successive per poterli
            suddividere su due periodi fiscali differenti.
        </body>
    </Document>
    <Document>
        <url>https://blog.migrosbank.ch/it/regalate-tempo/?wt.mc_id=D1789895-B860-4B55-B5E3FFA7730715FD</url>
        <id>04513DF6D9868BF3ABDBABF1037B6CB6</id>
        <title>Gioco a premi Regalate tempo - Banca Migros</title>
        <body>Con chi volevate già da tanto ridere, scoprire nuovi sapori, dare libero sfogo alla creatività o
            semplicemente trascorrere un po’ di tempo? Raccontateci la vostra storia e, con un po’ di fortuna, potete
            vincere un’esperienza che vi offrirà un buon modo di regalare il vostro tempo. Il gioco a premi si svolgerà
            dal 2 al 15 novembre 2015. Non perdetevi la vostra chance di vincere e scegliete la categoria che vi
            interessa per partecipare al concorso. In ogni categoria vi attendono allettanti esperienze. E decidete voi
            il premio che fa al caso vostro. La vostra creatività vi conduce alla vittoria. Gusto: con chi vorreste
            scoprire nuovi sapori? Potreste vincere le seguenti esperienze gustose: – Corso di sushi – Corso di
            decorazione per cupcake – Corso di cucina esotica   Humour: con chi vorreste ridere di cuore? Estraiamo a
            sorte biglietti per i seguenti eventi: – Teatro Dimitri Verscio – Das Zelt – Cpettacolo comico   Creatività:
            con chi vorreste dare libero sfogo alla vostra creatività? Potreste vincere uno dei seguenti corsi creativi:
            – Corso di pittura – Corso di ceramica – Corso di danza   Partecipate alla campagna «Regalate tempo». Qui
            nel blog con l’apposito modulo oppure direttamente nelle nostre succursali. Qui sono pubblicate le
            condizioni di partecipazione. Attendiamo con interesse tante storie avvincenti e vi auguriamo buona fortuna!
        </body>
    </Document>
    <Document>
        <url>https://blog.migrosbank.ch/it/regalate-tempo-condizioni-di-partecipazione/</url>
        <id>C4BDB2569807C7D14560A8E57D3E6CC7</id>
        <title>Condizioni di partecipazione alla campagna “Regalate tempo” - Banca Migros</title>
        <body>Organizzatore L’organizzatore del gioco a premi è la Banca Migros SA Industriestrasse 17 CH-8304
            Wallisellen Svizzera Durata e avviso Il gioco a premi Regalate tempo dura dal 2 al 15 novembre 2015. È
            possibile partecipare nel blog e nelle nostre succursali. Alla conclusione del gioco a premi provvederemo a
            informare i vincitori per mail. Sull’estrazione a sorte non è tenuta alcuna corrispondenza. È escluso il
            ricorso alle vie legali. Regole del gioco I partecipanti devono raccontare con chi vorrebbero trascorrere
            volentieri un po’ di tempo e perché. La partecipazione ha luogo con l’apposito modulo nel blog oppure nelle
            succursali della Banca Migros SA. I premi sono suddivisi in tre categorie. Ogni partecipante può vincere
            solo un premio di una categoria. I partecipanti devono decidersi per una categoria e un premio, sui quali
            sintonizzare la loro storia. Il vincitore sarà estratto a sorte tra le migliori storie ricevute. La
            partecipazione individuale è limitata a un solo utente. Le storie che perverranno dopo la conclusione del
            gioco a premi non saranno più considerate, indipendentemente dal motivo del ritardo. La Banca Migros SA
            informa i vincitori dei premi tramite il canale con il quale ha ricevuto la storia (succursale o modulo di
            partecipazione) e comunica le tappe successive. Il diritto al premio scade se la trasmissione postale o
            elettronica del premio al vincitore non può avvenire entro due settimane dall’avviso della vincita per
            motivi imputabili al vincitore (indirizzo sbagliato, mancato ritiro del premio ecc.). Condizioni di
            partecipazione Hanno diritto di partecipare tutte le persone incondizionatamente intitolate all’esercizio
            dei diritti civili che hanno compiuto 18 anni e sono domiciliate in Svizzera. Aderendo al gioco a premi il
            partecipante acconsente all’utilizzo dei suoi dati all’interno della Banca Migros SA a fini di marketing.
            Non vengono comunicati dati a terzi. La partecipazione al gioco a premi è gratuita. Tutte le spese derivanti
            dalla partecipazione (per esempio l’accesso online) sono a carico esclusivo del partecipante. I
            collaboratori della Banca Migros SA e i collaboratori delle agenzie coinvolte nello svolgimento del gioco a
            premi sono esclusi dalla partecipazione. I partecipanti, che violano le condizioni di partecipazione,
            possono essere esclusi dal gioco a premi con effetto immediato. Se sono soddisfatte le condizioni di
            un’esclusione, i premi possono essere revocati a posteriori oppure è possibile che sia chiesta la
            restituzione di quelli già pagati o recapitati o che siano apportate le eventuali correzioni alle
            classifiche. Il consenso alla partecipazione può essere revocato in qualsiasi momento inviando una mail
            all’indirizzo briefkastenblog@bancamigros.ch. In tal caso il partecipante dichiara contestualmente di non
            partecipare più al gioco a premi ed eventuali premi assegnati non possono più essere riscossi. È escluso il
            ricorso alle vie legali; sul gioco a premi, su eventuali esclusioni ecc. non viene tenuta alcuna
            corrispondenza. Esonero dell’organizzatore da responsabilità L’organizzatore e le agenzie incaricate di
            svolgere il gioco a premi hanno la facoltà di fermarlo, interromperlo o sospenderlo se durante lo
            svolgimento fossero modificate le direttive di facebook riguardanti la promozione, rendendo impossibile lo
            svolgimento in base alle vigenti disposizioni di facebook oppure se il gioco a premi fosse interrotto da
            facebook per qualunque motivo è stato constatato un tentativo di abuso con manipolazioni; non è più
            garantito uno svolgimento regolare, in particolare in caso di mancato funzionamento dell’hardware o del
            software, errori di programma, virus informatici o accessi non autorizzati di terzi nonché problemi
            meccanici, tecnici o legali; per forza maggiore o altri motivi di legge. Una determinata operabilità del
            gioco a premi non può essere garantita, soprattutto non si esclude che imprevisti problemi tecnici e
            interventi di manutenzione comportino indisponibilità del sistema e ritardi. L’organizzatore ha la facoltà
            di modificare il gioco a premi e le condizioni di partecipazione senza indicarne i motivi. In questo caso
            informerà i partecipanti dei cambiamenti. I partecipanti non sono autorizzati ad avanzare pretese nei
            confronti dell’organizzatore a causa di cambiamenti apportati al gioco a premi o alle condizioni di
            partecipazione. È escluso il ricorso alle vie legali. Al gioco a premi si applica esclusivamente la
            legislazione svizzera. Se singoli punti delle presenti condizioni di partecipazione non hanno effetto o sono
            incompleti, la validità delle altre condizioni rimane in essere. Esonero di facebook da responsabilità La
            presente promozione non è collegata a facebook né sponsorizzata, sostenuta oppure organizzata da facebook in
            alcun modo. Il destinatario delle informazioni messe a disposizione dall’utente non è facebook, bensì la
            Banca Migros SA. Partecipando al gioco a premi l’utente accetta che i propri dati siano utilizzati
            all’interno della Banca Migros SA a scopi di marketing. Non saranno trasmessi dati a terzi. La
            partecipazione al gioco a premi è pubblicizzata tramite facebook. Partecipando al gioco a premi l’utente
            riconosce il completo esonero di facebook da responsabilità.
        </body>
    </Document>
    <Document>
        <url>https://blog.migrosbank.ch/it/regaliamo-100-franchi-a-ogni-svizzero/</url>
        <id>99AC8B120C09F1C57D83A17DECD755D3</id>
        <title>Regaliamo 100 franchi a ogni svizzero - Banca Migros</title>
        <body>Con i tassi negativi è possibile: la Svizzera potrebbe regalare cento franchi a ogni abitante, a costo
            zero. L’idea è più realistica di quello che sembra. I regali fanno piacere. Per questo i politici
            elargiscono volentieri sovvenzioni, così aumentano le loro possibilità di essere eletti. Allora che cosa
            succederebbe se il governo svizzero versasse cento franchi a ogni abitante? Proprio in considerazione del
            franco forte sarebbe una bella boccata d’ossigeno per la congiuntura. Ma il bello è che questo regalo non
            costerebbe niente al nostro paese, grazie ai tassi negativi. Funziona così: il governo emette obbligazioni
            svizzere, ad esempio per venti miliardi di franchi e con una durata di quattro anni. Attualmente il tasso di
            queste obbligazioni è pari al meno 1,0 percento. In altri termini, dal momento che il franco è molto ambito
            e la Svizzera ottiene il rating più elevato, i creditori sono disposti a pagare per prestare il loro denaro
            al paese. (Naturalmente nella prassi il tasso di un prestito così cospicuo salirebbe, muovendosi quindi
            verso lo zero. Ma qui si tratta soltanto di una speculazione teorica). Per quattro anni i creditori pagano
            dunque alla Svizzera su questo prestito l’1,0 percento di interessi, da cui risultano in totale 800 milioni
            di franchi. Dopo di che la Confederazione rimborsa i venti miliardi ai creditori, che in questo periodo sono
            riusciti a parcheggiare in modo sicuro il loro denaro. Distribuendo gli 800 milioni di interessi introitati
            tra gli otto milioni di abitanti, risulta un importo una tantum di cento franchi a testa. Che misero
            imbroglio! «Che misero imbroglio!», obietterete. Avete perfettamente ragione! Eppure questi artifici
            economici si verificano regolarmente, con sempre nuove varianti. Per esempio è successo con il presidente
            del Consiglio italiano Matteo Renzi: poco prima della sua vittoria alle elezioni europee dello scorso anno
            ha introdotto il cosiddetto bonus di 80 euro al mese per circa dieci milioni di cittadini. In realtà lo
            stato italiano non finanzia questo regalo con gli interessi negativi, come accadrebbe da noi. Ma grazie alla
            politica monetaria espansiva della Banca centrale europea, per un titolo di stato quadriennale il paese paga
            solo lo 0,6 percento di interessi, nonostante l’elevato debito pubblico che nel frattempo ha raggiunto i
            2000 miliardi di euro. Ma dove sta allora la nota dolente? È vero che con gli interessi negativi il governo
            potrebbe distribuire denaro gratuitamente ai suoi cittadini, se consideriamo soltanto i costi diretti per lo
            stato. Vengono tuttavia ignorati i costi indiretti, che sono considerevoli. Infatti i tassi ai minimi
            storici toccano anche il patrimonio previdenziale e i risparmi della popolazione, che non fruttano più.
            Quindi gli Italiani potrebbero stornare il bonus di ottanta euro al mese dal loro conto di risparmio o di
            previdenza; l’effetto sarebbe sostanzialmente lo stesso. I tassi bassi o negativi non consentono dunque a
            uno stato di creare denaro dal niente. Recentemente Renzi ha dovuto ammettere che il bonus di ottanta euro
            non ha prodotto l’auspicato stimolo alla congiuntura italiana. Tuttavia il progetto continua e viene
            addirittura esteso. Fino a quando i tassi saranno così bassi, la tentazione di distribuire generosi regali è
            troppo grossa. Anche questi articoli potrebbero interessarvi: – Il nuovo mondo dei tassi negativi – Che
            succede senza cambio minimo?
        </body>
    </Document>
    <Document>
        <url>https://blog.migrosbank.ch/it/borsa-usa-i-motivi-del-rialzo/</url>
        <id>33933C858FB169CA04A0A3A9944414DC</id>
        <title>Borsa USA, i motivi del rialzo - Banca Migros</title>
        <body>Il mercato azionario statunitense ha toccato nuovi picchi. L’aumento delle quotazioni non è da attribuire
            solo a una maggiore propensione al rischio da parte degli investitori. Il rialzo rispecchia anche i
            risultati economici positivi di molte aziende USA. Le azioni americane sono richieste come quasi mai prima
            d’ora e gli indici azionari USA hanno toccato nuovi massimi storici. Tutto questo nonostante sui mercati
            finanziari crescano i dubbi sulla capacità di Donald Trump di dare un ulteriore impulso all’economia
            statunitense. Tuttavia, sarebbe fin troppo riduttivo attribuire il rialzo della borsa esclusivamente alla
            banca centrale e alla crisi degli investimenti. Negli USA il livello dei tassi d’interesse è nettamente più
            alto che in Svizzera o nell’Eurozona. La banca centrale americana ha di nuovo aumentato il tasso di
            riferimento a metà giugno, portandolo all’1,125%. I titoli di stato USA con scadenza a 10 anni rendono circa
            il 2,2%, mentre i corrispettivi svizzeri continuano ad attestare rendimenti negativi al -0,2%. Di
            conseguenza gli investitori americani hanno meno motivi per preferire le azioni alle obbligazioni. Le
            valutazioni sono notevolmente aumentate. Ciononostante, è vero che anche gli investitori statunitensi sono
            disposti a pagare prezzi sempre più alti per le azioni. Con il valore attuale dell’indice azionario S&amp;P
            500, un’azione costa in media 18,5 volte in più rispetto al guadagno previsto nei successivi quattro
            trimestri; cinque anni fa il prezzo d’acquisto medio era solo 12,5 volte maggiore. Da una parte, questa
            forte propensione all’acquisto rispecchia un giudizio ottimistico sulle prospettive economiche a lungo
            termine, soprattutto in relazione alle imprese tecnologiche in rapida crescita, le cui valutazioni
            raggiungono talvolta livelli molto elevati. Dall’altra, le aziende statunitensi mostrano una profittabilità
            particolarmente alta rispetto alla media internazionale. Il miglioramento della redditività è stato favorito
            dalla diminuzione dei tassi e dei costi di finanziamento, ma questi fattori da soli non bastano a spiegare
            interamente il fenomeno. Molte imprese USA hanno concluso accordi di cooperazione ed effettuato acquisizioni
            per guadagnarsi una posizione dominate sul mercato, soprattutto a livello nazionale, e creare barriere di
            accesso al mercato per i potenziali concorrenti. Questo rende le azioni americane particolarmente allettanti
            per gli investitori stranieri. Margini operativi EBITDA negli Stati Uniti e in Europa * Reddito esclusi
            interessi, imposte, svalutazioni e ammortament. Fonte: Bloomberg Dal punto di vista macroeconomico la
            presenza di oligopoli non è necessariamente positiva, poiché limita la concorrenza e provoca spesso un
            aumento dei prezzi. Per gli azionisti ha però risvolti favorevoli, assicurando alle aziende maggiori
            profitti e una situazione finanziaria migliore. Non deve quindi sorprendere che, se si calcola in
            percentuale del PIL, le imprese statunitensi arrivino oggi a sfiorare i livelli massimi storici. Il
            rallentamento degli ultimi due anni è stato dovuto soprattutto al rafforzamento del dollaro e al temporaneo
            calo del prezzo del petrolio. Nel frattempo entrambi gli effetti si sono però attenuati e gli analisti
            prevedono un netto incremento degli utili per tutto il 2017. Profitto netto dopo le tasse delle imprese USA
            in percentuale del PIL Fonte: U.S. Bureau of Economic Analysis, Federal Reserve Bank of St. Louis. Molte
            imprese statunitensi possiedono ora ampie riserve di liquidità. Alla fine del 2016, i mezzi liquidi di tutte
            le aziende USA quotate in borsa (escludendo quelle del settore finanziario) ammontavano a 1770 miliardi di
            dollari. Quasi la metà di questa ricchezza si colloca nel settore tecnologico, con Apple che da sola detiene
            riserve per 250 miliardi di dollari. Volendo fare un confronto, basti pensare che in Svizzera questi mezzi
            sarebbero sufficienti a estinguere tutti i debiti della Confederazione, dei Cantoni e dei Comuni. Il
            produttore di iPhone californiano rappresenta così una categoria a sé stante. Nonostante il rialzo, chi
            diversifica gli investimenti per aree geografiche non dovrebbe rinunciare alle azioni USA. Con l’aumento
            della valutazione delle azioni statunitensi sono anche cresciuti i rischi di correzione. L’alto livello
            delle quotazioni rispecchia la fiducia in una perdurante crescita dei profitti e per certi versi anche la
            convinzione che la congiuntura globale resterà positiva. Il fenomeno è però anche legato all’annunciata
            riforma fiscale, che ridurrà nettamente la pressione fiscale a carico delle aziende USA portando quindi a un
            incremento della profittabilità. Un crollo delle quotazioni potrebbe comunque verificarsi solo nel caso in
            cui le previsioni di crescita a lungo termine dovessero essere ridimensionate, ad esempio a causa di un
            imprevisto rallentamento dell’economia o in caso di abbandono del progetto di riforma fiscale per le
            imprese. Una forte contrazione dei mercati sarebbe però un’opportunità di acquisto per gli investitori
            orientati al lungo termine, poiché l’atteggiamento cauto sui mercati causerebbe di certo una diminuzione del
            sovrapprezzo per le azioni di qualità. Nella situazione attuale è invece preferibile agire in maniera
            selettiva procedendo soltanto ad acquisti mirati. Nonostante l’attuale rialzo, chi diversifica gli
            investimenti per aree geografiche non dovrebbe rinunciare alle azioni USA.
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/5/</url>
        <id>E67D6D873EB269FB280CAF87355FADA6</id>
        <title>Albert Steck, Autore di Banca Migros - Page 5 of 11</title>
        <body>Utilizzando correttamente le deduzioni fiscali è possibile ridurre le proprie uscite in misura notevole.
            Nella prima parte del nostro dossier fiscale approfondiamo le principali deduzioni professionali e generali.
            Inoltre spieghiamo le novità importanti per i contribuenti. Continuare a leggere
        </body>
    </Document>
    <Document>
        <url>https://blog.migrosbank.ch/it/gli-investimenti-piu-redditizi-dal-2007/</url>
        <id>960B8ADF322D33D0B6FD6F344B0C77B8</id>
        <title>Gli investimenti più redditizi dal 2007</title>
        <body>La politica dei tassi zero seguita dalle banche centrali spinge al rialzo i prezzi dei beni patrimoniali.
            Ma quali classi di asset sono più avvantaggiate dalla generosa politica monetaria? Dalla nostra analisi
            emergono risultati sorprendenti. Secondo voi, quale categoria di asset ha ottenuto il rendimento più elevato
            dall’inizio della crisi finanziaria nel 2007? Chi pensa all’oro ha indovinato in pieno. In realtà il metallo
            prezioso ha dimostrato di essere un valido bene rifugio nelle fasi di crisi. Il prezzo è raddoppiato
            passando da 600 a circa 1200 dollari l’oncia, con puntate anche oltre i 1800 dollari. Ma quale investimento
            segue l’oro al secondo posto? La risposta è sorprendente: i titoli di stato italiani. Eppure l’Italia è uno
            dei paesi più colpiti dalla crisi dell’euro. Il tasso di disoccupazione si è impennato dal 6 all’11,5
            percento. Il Pil del paese è tuttora molto al di sotto del livello pre-crisi. E il debito pubblico è salito
            da 1600 a 2200 miliardi di euro. Così il merito creditizio dell’Italia è peggiorato ancora. Eppure, i titoli
            di stato italiani, in base all’indice S&amp;P Sovereign Bond, hanno messo a segno il considerevole
            rendimento del 68 percento dall’inizio del 2007 (v. grafico). Rendimenti stratosferici con le obbligazioni
            statali italiane Performance dei titoli di stato italiani e dell’Eurozona nonché delle azioni svizzere
            dall’inizio del 2007 (in valuta locale). Risulta che i titoli del debito pubblico italiano hanno beneficiato
            di più della politica monetaria della Banca centrale europea (BCE), di poco al di sopra delle obbligazioni
            statali del Portogallo (67 percento di rendimento) e della Spagna (61 percento di rendimento). Ma la
            performance eccellente non si limita in alcun modo ai paesi dell’euro colpiti dalla crisi: oggi chi,
            all’inizio del 2007, aveva in deposito un portafoglio di titoli di stato tedeschi può guardare con
            soddisfazione a un utile pur sempre del 48 percento. Per tutta l’Eurozona la performance dei titoli di stato
            ha raggiunto il 54 percento (v. grafico). I mercati azionari non riescono a offrire questi guadagni
            strepitosi. Tra le borse meglio classificate si annovera lo Swiss Performance Index (SPI), che negli ultimi
            otto anni ha raggiunto un rendimento del 23 percento. Ma, a differenza di quanto avvenuto con le
            obbligazioni, le banche centrali hanno trainato solo limitatamente i prezzi sui mercati azionari. Il fattore
            decisivo è, piuttosto, l’andamento degli utili societari: i dividendi distribuiti dalle 20 maggiori azioni
            svizzere ammontavano a 26 miliardi di franchi prima della crisi finanziaria, mentre quest’anno raggiungono
            il record di 38 miliardi di franchi – un incremento superiore al 40 percento. Anche il rapporto prezzo/utile
            e quello prezzo/valore di libro del mercato azionario svizzero sono oggi inferiori rispetto al 2007. Il
            valore intrinseco delle azioni è quindi aumentato. D’altro canto la qualità degli investimenti è
            notevolmente diminuita per i titoli di stato. Il volume del debito pubblico nell’Eurozona è lievitato dai
            6000 miliardi del 2007 a quasi 10’000 miliardi di euro. Di conseguenza la solvibilità di numerosi paesi è
            stata corretta al ribasso. Il rating dell’Italia è solo di un gradino superiore alla soglia dei cosiddetti
            investimenti “junk”. Ma finquando la BCE lascia aperti i rubinetti della politica monetaria e acquista
            direttamente obbligazioni per 960 miliardi di euro l’anno, questi titoli di stato rimarranno ambiti. Tanto
            più che per il primo aumento dei tassi da parte della BCE occorrerà attendere ancora anni. Gli attuali
            contratti a termine sui mercati finanziari inducono a prevedere un intervento in tal senso al più presto
            verso fine 2019. Coloro che hanno acquistato titoli di stato possono dunque esultare. La politica monetaria
            espansiva della BCE li ha aiutati a mettere a segno massici progressi delle quotazioni. Si tratta prima di
            tutto di investitori istituzionali, tra cui le grandi banche o i fondi pensione, che acquistando
            obbligazioni hanno consentito ai paesi dell’euro di finanziare i loro disavanzi senza problemi. E sebbene i
            prezzi di questi titoli di stato siano ormai saliti a livelli vertiginosi, sembra che praticamente nessuno
            tema uno scivolone. Si dà per scontato che la BCE provvederà a rimediare, se necessario. Ma è un
            atteggiamento rischioso, perché neppure le massime autorità monetarie di Francoforte possiedono munizioni
            illimitate. Realizzare gli utili di corso sulle obbligazioni? Con i tassi ai minimi storici la maggior parte
            delle obbligazioni è ora quotata nettamente al di sopra del suo valore nominale. Il motivo è da ricercare
            nel fatto che il rendimento di un’obbligazione è sempre frutto di due componenti: una cedola annua e un
            utile o perdita di capitale dovuta alla variazione delle valutazioni. Concretizziamo l’esempio delle
            obbligazioni statali svizzere con durata dal 2004 al 2019. Sono state emesse al 3 percento, il tasso di
            mercato di allora. Dal momento che il livello dei tassi è pesantemente sceso, la quotazione
            dell’obbligazione è salita a 113 (con un valore nominale di 100). Chi acquista l’obbligazione a questo
            prezzo, beneficia della cedola originaria del 3 percento, tuttavia deve subire una perdita di corso, perché
            alla scadenza nel 2019 l’obbligazione gli sarà rimborsata al valore nominale. A saldo l’investitore ottiene
            un rendimento negativo alla scadenza pari al meno 1 percento annuo. Chi ha acquistato un’obbligazione
            all’emissione al valore nominale si trova dunque di fronte al dubbio se realizzare o meno l’utile di corso.
            È vero che l’obbligazione paga una cedola elevata, sempre garantita. Eppure può essere interessante vendere
            questa obbligazione al prezzo aumentato realizzando il guadagno. Anche gli aspetti fiscali depongono a
            favore di tale variante: mentre l’utile di corso è esente da imposte, la cedola deve essere tassata come
            reddito (maggiori informazioni in proposito sono pubblicate qui).
        </body>
    </Document>
    <Document>
        <url>https://blog.migrosbank.ch/it/tag/borsa/</url>
        <id>E0ED35AFB5638E616728DDA12078847F</id>
        <title>Borsa Archivio - Banca Migros</title>
        <noindex>noindex,follow</noindex>
        <body>Su quali azioni dovrebbero puntare gli investitori? Con la «Selezione di azioni Svizzera 2018» la Banca
            Migros presenta le azioni svizzere più promettenti per l’anno in corso, lanciando inoltre un Certificato
            Tracker su questi titoli che permetterà ai nostri clienti di investire in modo semplice e conveniente in
            queste azioni. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/borsa/pagina/5/</url>
        <id>0FD9DCDEA8134E3C2BE3BA8073CD4B63</id>
        <title>Borsa Archivio - Page 5 of 7 - Banca Migros</title>
        <noindex>noindex,follow</noindex>
        <body>Quale guadagno possono aspettarsi gli azionisti nei prossimi dieci anni? Una previsione implica
            naturalmente una dose notevole di incertezza. Tuttavia vogliamo osarne una approssimativa. Continuare a
            leggere
        </body>
    </Document>
    <Document>
        <url>https://blog.migrosbank.ch/it/lasset-allocation-tattica-mantiene-il-posizionamento-ciclico/</url>
        <id>3805DC649C987FAE4B11DCF57D27B0F9</id>
        <title>L’asset allocation tattica mantiene il posizionamento ciclico - Banca Migros</title>
        <body>La Banca Migros non modifica l’orientamento tattico della sua asset allocation. La sovraponderazione delle
            azioni sottolinea il posizionamento ciclico. Le obbligazioni, soprattutto quelle denominate in franchi
            svizzeri, sono tuttora poco interessanti. Markus Wattinger, responsabile dell’Investment Office, spiega
            perché la Banca Migros guarda con ottimismo all’ultimo trimestre dell’anno. Clima di fiducia sui mercati
            finanziari I mercati finanziari rimangono contrassegnati da un buon clima di fiducia anche all’inizio
            dell’ultimo trimestre dell’anno. Non hanno perso slancio né a causa delle incertezze geopolitiche, aggravate
            dal braccio di ferro tra la Corea del Nord e gli Stati Uniti, né per le difficoltà politiche di Donald
            Trump. Gli investitori si concentrano sui fondamentali, che puntano sempre al bello. L’economia mondiale è
            in espansione e la ripresa poggia su ampie basi: nei paesi industrializzati e in quelli emergenti la
            crescita mantiene il suo slancio, la fiducia dei consumatori e delle imprese è su livelli ottimi e le
            prospettive congiunturali rimangono favorevoli. Economia mondiale in espansione La crescita è
            particolarmente sostenuta nei paesi industrializzati. Anche nel secondo trimestre l’economia statunitense è
            migliorata molto di più di quanto ha fatto nei primi tre mesi, sebbene le riforme economiche prospettate dal
            governo Trump si facciano tuttora attendere. Alla crescita ha contribuito in misura determinante il forte
            rialzo dei consumi, soprattutto grazie alla buona intonazione del mercato del lavoro. L’aumento dei salari e
            l’intatta fiducia dei consumatori sosterranno la domanda da parte dei privati anche nei prossimi mesi. Nella
            zona euro la ripresa è proseguita nel secondo trimestre, grazie soprattutto alla solida domanda interna. Sia
            i consumi privati sia gli investimenti in immobilizzazioni hanno registrato una forte accelerazione.
            L’andamento favorevole è basato sul continuo miglioramento del mercato del lavoro. Nei prossimi mesi ci
            attendiamo una leggera frenata congiunturale cui potrebbe contribuire, tra l’altro, il recente apprezzamento
            dell’euro. Nonostante ciò, il dinamismo della congiuntura nella zona euro rimane relativamente marcato. Nel
            secondo trimestre l’economia svizzera ha invece registrato una crescita modesta, sebbene le prospettive si
            confermino positive. Nei prossimi mesi il netto indebolimento del franco rispetto all’euro favorirà le
            imprese orientate alle esportazioni. Ci attendiamo che nel secondo semestre la congiuntura svizzera sia
            maggiormente sostenuta dalla ripresa della zona euro. Le azioni rimangono sovraponderate Dall’inizio
            dell’anno i mercati azionari hanno navigato con il vento in poppa e proseguono a gonfie vele nel quarto
            trimestre. Mentre i mercati statunitensi sono passati da un record all’altro, le borse europee sono state
            frenate dalla forte moneta unica nel terzo trimestre. Le imprese del Vecchio Continente, se da un lato
            beneficiano della ripresa congiunturale nella zona euro, dall’altro sono penalizzate in termini di
            redditività a causa del recente apprezzamento della moneta unica. Sebbene le valutazioni siano elevate e gli
            impulsi promessi dal governo Trump rimangano pii desideri, i titoli statunitensi hanno registrato un ottimo
            andamento nei mesi estivi e si avvicinano ai loro massimi storici nell’ultimo trimestre. Sino alla fine
            dell’anno l’indebolimento del dollaro, in combinazione con i positivi risultati societari, dovrebbe fornire
            un supporto ben accetto. Anche le azioni svizzere beneficiano dell’indebolimento della moneta locale.
            Infatti, oltre all’andamento favorevole della congiuntura in Europa, principale mercato di sbocco, la
            flessione del franco è un motivo determinante della buona tenuta del mercato azionario svizzero nel
            raffronto internazionale. Il buon quadro congiunturale dovrebbe sostenere le borse mondiali anche
            nell’ultimo trimestre. Considerando le sempre generose iniezioni di liquidità da parte delle banche centrali
            e il livello tuttora basso dei tassi, le azioni non perdono il loro smalto nonostante le valutazioni
            elevate. Nel prossimo trimestre i termini di confronto diventeranno più impegnativi, ma gli utili societari
            rimarranno la forza motrice dei mercati azionari. In questo scenario propizio alle azioni manteniamo la loro
            sovraponderazione. Obbligazioni tuttora poco allettanti Considerando l’andamento dell’inflazione tuttora
            poco dinamico, le banche centrali possono procedere con calma all’auspicata normalizzazione della politica
            monetaria. I tassi dovrebbero tendere leggermente al rialzo soprattutto sulla parte lunga della curva, ma
            nel complesso si prevede che nei prossimi mesi il loro aumento rimanga contenuto nella zona euro, in
            Svizzera e oltreoceano. Le obbligazioni, soprattutto quelle denominate in franchi svizzeri, si confermano
            dunque poco interessanti. I segmenti di qualità del mercato obbligazionario svizzero sono tuttora dominati
            dai rendimenti negativi alla scadenza nelle durate da brevi a medie, quindi non intravediamo motivi di
            modificare la forte sovraponderazione delle obbligazioni, almeno per il momento. La forza dell’euro tiene
            Nei mesi estivi la moneta unica europea ha proseguito il suo trend al rialzo rispetto al dollaro, superando
            nel frattempo quota 1.20. La sua forza è ascrivibile all’andamento congiunturale tuttora favorevole nella
            zona euro così come all’attesa dell’imminente tapering (riduzione degli acquisti di obbligazioni) da parte
            della BCE. A nostro avviso, la valutazione più elevata dell’euro è giustificata e destinata a durare,
            tuttavia nei prossimi mesi è possibile che la moneta unica si consolidi rispetto al dollaro attorno a
            1.15-1.20. Anche la quotazione del franco sull’euro, talora scesa quasi a 1.16, dovrebbe essere duratura e
            porterà una boccata d’ossigeno alle imprese svizzere orientate alle esportazioni. Nei prossimi mesi ci
            attendiamo un cambio EUR/CHF compreso tra 1.12 e 1.17.
        </body>
    </Document>
    <Document>
        <url>https://blog.migrosbank.ch/it/tag/borsa/pagina/6/</url>
        <id>248A4F1BB8AD997BB6C892C48EBAABB3</id>
        <title>Borsa Archivio - Page 6 of 7 - Banca Migros</title>
        <noindex>noindex,follow</noindex>
        <body>Due nuovi confronti delle spese per le operazioni di borsa e la gestione patrimoniale lo dimostrano: alla
            Banca Migros gli investitori possono risparmiare somme notevoli, che superano facilmente i mille franchi.
            Continuare a leggere
        </body>
    </Document>
    <Document>
        <url>https://blog.migrosbank.ch/it/roger-federer-e-la-borsa/</url>
        <id>F0A81B5E8E44AE910DE2B9040439946B</id>
        <title>La lezione di Roger Federer agli investitori - Banca Migros</title>
        <body>Contrariamente a quanto avviene nello sport, in borsa non ci sono campioni. Per l’investitore privato
            significa che può tranquillamente tenere il passo dei professionisti, a condizione che abbia la strategia
            giusta. La borsa non conosce campioni A di erenza del tennis, in borsa nessun gestore può superare
            costantemente la concorrenza. Azzurro: Roger Federer: classi ca mondiale ATP (ranking per 52 settimane).
            Arancione: Classi ca dei fondi d’investimento in azioni svizzere con la migliore performance negli ultimi
            dieci anni: ranking annuo all’interno della categoria con 100 fondi. Nello sport la classifica mondiale
            parla chiaro: vince chi ha il più grande talento e la migliore condizione. Contro un campione come Roger
            Federer un normale giocatore di tennis non ha alcuna chance. Per fortuna in borsa le cose vanno
            diversamente, perché è possibile ottenere buoni risultati anche senza un particolare talento. Forse questa
            affermazione sorprende. Molti credono che il successo in borsa sia il risultato di eccezionali capacità, ma
            è sbagliato: non ci sarà mai un “Roger Federer della borsa”, come illustra il grafico. Perché? Il tennis è
            un gioco del vincitore (“Winner’s Game“): conquista la coppa chi accumula più punti. L’investimento di
            capitali segue invece le regole del cosiddetto gioco del perdente (“Loser’s Game”). In questo caso
            l’obiettivo è quello di perdere il meno possibile. Il motivo? Le quotazioni in borsa riflettono sempre le
            informazioni attualmente disponibili e le aspettative di tutti coloro che operano sul mercato. Dal momento
            che nessuno può predire il futuro andamento della borsa, l’investitore non può avere la certezza di superare
            la performance del mercato. L’eccesso di ambizione e di ottimismo rovina il successo in borsa La strategia
            giusta per superare il “gioco del perdente” come investitore consiste dunque nel non rincorrere presunti
            titoli vincenti, bensì ridurre al minimo il numero delle decisioni sbagliate. Questo obiettivo può essere
            raggiunto lavorando con disciplina per limitare il distacco dalla performance dell’intero mercato, il che
            non richiede un talento particolare in borsa. I fattori determinanti per il successo degli investimenti sono
            l’orientamento a lungo termine, l’ampia diversificazione e l’efficace controllo dei rischi. A differenza del
            tennis, dove è possibile ricominciare daccapo dopo un set andato male, una perdita ingente in borsa è
            difficilmente recuperabile. Queste ricette possono sembrare facili, ma in pratica la nostra psiche ci mette
            i bastoni tra le ruote. Ambizione e attivismo ci inducono ad assumerci rischi eccessivi. Leggete il nostro
            elenco con i ”Sette tabù per gli investitori”. Così come non dovremmo considerare l’investimento di denaro
            un “gioco del vincitore”, un giocatore di tennis perde se ricorre alla strategia del “gioco del perdente”:
            immaginatevi Roger Federer limitarsi a giocare l’intera partita in modo difensivo da fondocampo, invece di
            piazzare le sue spettacolari volée a rete. Agli US Open o a Wimbledon non otterrebbe mai il successo, in
            borsa sì. Anche questi articoli potrebbero interessarvi: Investitori più o meno abili Aggiornamento sulla
            politica d’investimento della Banca Migros Parliamo di lepri e tartarughe
        </body>
    </Document>
    <Document>
        <url>https://blog.migrosbank.ch/it/differenze-enormi-di-prezzo-nelle-operazioni-di-borsa/</url>
        <id>28C130C012E1BD330A10CA9695F8DCB0</id>
        <title>Differenze enormi di prezzo nelle operazioni di borsa - Banca Migros</title>
        <body>Lo rivela un’indagine condotta dalla «Neue Zürcher Zeitung»: la negoziazione di borsa online con la Banca
            Migros costa fino a cinque volte di meno rispetto agli altri offerenti. Il potenziale di risparmio supera in
            fretta i mille franchi. Sono pochissimi gli investitori consapevoli di quanto siano notevoli le effettive
            differenze di prezzo tra i diversi offerenti. La «Neue Zürcher Zeitung» ha trovato una formulazione che
            calza a pennello: «Lo stesso pane costa da un panettiere fino a cinque volte di più rispetto al concorrente
            dietro l’angolo. Quello che sembra assurdo per il pane, nella negoziazione titoli in Internet è realtà.» Ha
            dunque ancora più valore il fatto che il quotidiano, con il suo confronto, cerchi di creare una maggiore
            trasparenza sulle spese di deposito e di negoziazione. La NZZ ha svolto il test sulla base di un deposito
            tipo del valore di 155‘000 franchi, nel quale sono state eseguite in totale otto operazioni con obbligazioni
            svizzere ed estere, azioni ed ETF. La Banca Migros addebita complessivamente 624 franchi, comprese le
            commissioni di borsa, la tassa di bollo e l’imposta sul valore aggiunto. Già la banca universale collocatasi
            al secondo posto per convenienza chiede più di 1000 franchi, mentre gli offerenti più cari addebitano oltre
            3000 franchi di spese (v. tabella). Spese fino a cinque volte più elevate Banca Spese in franchi Banca
            Migros 624 Postfinance 1055 Banca Cantonale di Berna 1057 Raiffeisen 1329 Banca Cantonale di Zurigo 1440
            Credit Suisse 3027 UBS 3035 Il test della NZZ illustra chiaramente fino a che punto l’investitore può
            beneficiare della tariffa unitaria (ticket fee) della Banca Migros. Perché ogni ordine di negoziazione, che
            riguardi azioni, obbligazioni o 30‘000 fondi d’investimento, costa lo stesso fino a un volume di 100‘000
            franchi: 40 franchi via Internet e 100 franchi per telefono. L’acquisto e la vendita di Mi-Fonds su Internet
            sono addirittura esenti da spese. Grazie al ticket fee i clienti risparmiano molto denaro e ottengono la
            massima trasparenza sulle spese. Il conto è semplice: con ogni franco risparmiato il rendimento sale.
            Maggiori informazioni sul vantaggioso deposito titoli della Banca Migros sono pubblicate qui. Anche questi
            articoli potrebbero interessarvi: Aggiornamento sulla politica d’investimento della Banca Migros La lezione
            di Roger Federer agli investitori Investitori più o meno abili
        </body>
    </Document>
    <Document>
        <url>https://blog.migrosbank.ch/it/come-districarsi-nella-giungla-delle-commissioni/</url>
        <id>AEEC028B382942435D9A732F2AC09844</id>
        <title>Come districarsi nella giungla delle commissioni - Banca Migros</title>
        <body>Negli investimenti ci viene continuamente ripetuto che è importante risparmiare sulle spese. Mi chiedo
            come fare: con la varietà di commissioni addebitate è difficile capirci qualcosa. Lei che cosa ne pensa?
            Purtroppo devo darle ragione: per l’investitore privato è quasi impossibile confrontare i costi applicati
            dai diversi offerenti. Le difficoltà cominciano già con la scarsa trasparenza delle tariffe pubblicate in
            Internet da molti istituti. La «Neue Zürcher Zeitung» ha recentemente trovato una formulazione che calza a
            pennello: «Lo stesso pane costa da un panettiere fino a cinque volte di più rispetto al concorrente dietro
            l’angolo. Quello che sembra assurdo per il pane, nella negoziazione titoli in Internet è realtà». Per
            aiutare a districarsi in questa giungla, la NZZ ha quindi confrontato le commissioni sulla base di un
            esempio concreto. Il test si basa su un deposito tipo del valore di 155’000 franchi, nel quale sono state
            eseguite in totale otto operazioni in obbligazioni svizzere ed estere, azioni ed ETF. Come appare nella
            prima colonna della tabella, la Banca Migros addebita complessivamente 624 franchi, comprese le commissioni
            di borsa, la tassa di bollo e l’imposta sul valore aggiunto. Nel test della NZZ già la banca universale
            collocatasi al secondo posto per convenienza chiede più di 1000 franchi, mentre gli offerenti più cari
            addebitano oltre 3000 franchi di spese. Ogni franco risparmiato aumenta il rendimento Per un privato sarebbe
            impossibile eseguire questo calcolo da solo. Chi vuole risparmiare sulle spese deve dunque ricorrere ai
            confronti attuati da media indipendenti o portali web. Tra l’altro ciò non vale solo per le operazioni di
            borsa, ma anche per la gestione patrimoniale, dove la banca non addebita le spese a ogni transazione, ma un
            forfait per l’intero anno. Per cominciare il cliente definisce la strategia d’investimento auspicata: un
            investitore prudente opta per un quota elevata di obbligazioni, mentre in caso di una maggiore tolleranza al
            rischio può investire anche in azioni con un’ampia diversificazione. Il servizio di confronti finanziari
            moneyland.ch ha analizzato minuziosamente le commissioni applicate alla gestione patrimoniale, constatando
            notevoli differenze di diverse migliaia di franchi. Nella seconda colonna della tabella figurano i prezzi di
            alcune banche per una somma investita di 500’000 franchi. Conclusione: la scarsa trasparenza penalizza gli
            investitori. Molti non sanno neppure di poter ridurre notevolmente le spese. Eppure sarebbe un modo semplice
            ed efficace di aumentare il rendimento del portafoglio titoli. Per saperne di più cliccare qui.
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-d-investimento-della-banca-migros/</url>
        <id>51D563ECCF775F63C7E4CEFD763DA585</id>
        <title>Aggiornamento sulla politica d’ investimento della Banca Migros</title>
        <body>Nella gestione patrimoniale la Banca Migros mantiene la sovraponderazione delle azioni. Lo ha deciso la
            commissione preposta agli investimenti nella sua riunione trimestrale. Markus Wattinger, responsabile
            dell’Asset Management alla Banca Migros, spiega l’attuale valutazione dei mercati finanziari. Dopo la buona
            performance messa a segno da gran parte dei mercati dall’autunno 2011, è lecito chiedersi se non sia giunto
            il momento di uscire dalle azioni. Occorre tuttavia tenere presente che gli indicatori economici negli Stati
            Uniti e in Europa migliorano, il reddito fisso ha perso ulteriormente smalto dopo i recenti cali dei
            rendimenti, le banche centrali lasceranno i tassi su livelli bassi ancora a lungo e molte azioni di qualità
            sono tuttora allettanti con rendimenti del dividendo del 3% e oltre. In questo scenario correzioni
            importanti potrebbero essere senz’altro considerate come occasioni di acquisto.   Guardiamo ai fatti Dopo la
            battuta d’arresto all’inizio del 2014, la crescita dell’economia mondiale potrebbe progressivamente
            rafforzarsi e avvicinarsi al suo potenziale nel corso dell’anno. Negli Stati Uniti per esempio, dopo un
            inverno sottotono, gli indicatori precursori confermano una rinnovata ripresa. Nella zona euro i recenti
            sondaggi sulla congiuntura sono rimasti tendenzialmente positivi e indicano che l’orizzonte continua a
            rasserenarsi. In Svizzera la ripresa si è stabilizzata e i paesi emergenti dovrebbero poter beneficiare
            dell’accelerazione della congiuntura nei paesi industrializzati. Le banche centrali degli Stati Uniti e
            della zona euro lanciano segnali di cambiamento nella politica monetaria, pur muovendosi in direzioni
            diverse. La banca centrale americana riduce ancora i suoi acquisti mensili di obbligazioni e sta
            considerando un ritorno alla normalità della politica monetaria ultraespansiva. Diversa è la situazione in
            Europa, dove la BCE intraprende altre misure per ammorbidire ulteriormente la politica monetaria, tra cui la
            riduzione del tasso di riferimento e l’introduzione di un tasso negativo sui depositi bancari. I rendimenti
            dei titoli di stato nei paesi core sono sensibilmente scesi da inizio anno e i premi di rischio delle
            obbligazioni societarie si muovono sui loro minimi storici. Gli investimenti obbligazionari sono diventati
            ancora meno interessanti, soprattutto rispetto a quelli in azioni. Ciò depone a favore di una
            sottoponderazione delle obbligazioni in franchi svizzeri e di una duration più breve rispetto al benchmark.
            Molti elementi inducono a credere che, con l’avvicinarsi del primo aumento dei tassi negli USA, i rendimenti
            delle obbligazioni torneranno leggermente a salire. Gli investimenti azionari richiedono un orizzonte
            temporale a lungo termine e, naturalmente, la disponibilità a convivere con fluttuazioni dei prezzi più
            marcate. Se questi due criteri sono soddisfatti, oltre a quelli già menzionati vi sono altri buoni argomenti
            per investire in azioni. Numerose aziende sono ben posizionate. Le recenti revisioni degli utili sono
            tornate positive su diversi mercati, implicando che dalla ripresa congiunturale scaturiranno migliori
            risultati societari. I mercati azionari sono tuttora favoriti da interessanti premi di rischio e la fame di
            acquisizioni non dovrebbe placarsi tanto in fretta. Di conseguenza manteniamo invariata l’attuale
            sovraponderazione azionaria. Nella gestione patrimoniale con la strategia “Bilanciata” la quota tattica in
            azioni rimane dunque al 47 percento. Maggiori informazioni sull’interessante gestione patrimoniale della
            Banca Migros sono pubblicate qui: www.bancamigros.ch.
        </body>
    </Document>
    <Document>
        <url>https://blog.migrosbank.ch/it/tag/borsa/pagina/4/</url>
        <id>92A5467ECF8E2A3929B7699CF9288D3E</id>
        <title>Borsa Archivio - Page 4 of 7 - Banca Migros</title>
        <noindex>noindex,follow</noindex>
        <body>Dopo un inizio anno estremamente turbolento, i mercati finanziari internazionali hanno ritrovato un po’ di
            calma verso la fine del primo trimestre. Markus Wattinger, responsabile dell’Asset Management della Banca
            Migros, spiega i motivi dell’andamento altalenante delle borse e traccia una previsione. Continuare a
            leggere
        </body>
    </Document>
    <Document>
        <url>https://blog.migrosbank.ch/it/fondi-immobiliari-svizzeri-una-valida-alternativa-ai-conti-di-risparmio/
        </url>
        <id>933AA18A7B6BD977EE85242137C3E7AB</id>
        <title>Fondi immobiliari svizzeri - alternativa ai conti di risparmio?</title>
        <body>Ormai da anni i fondi immobiliari svizzeri rendono di più dei conti di risparmio. Vale ancora la pena di
            spostare i risparmi su questi fondi? Vi proponiamo l’analisi di Thomas Kaufmann dell’Asset Management della
            Banca Migros. Chi si ricorda ancora di quando sui conti di risparmio venivano pagati interessi del quattro
            percento e oltre? Nel frattempo la situazione è cambiata così tanto che molti risparmiatori sono contenti se
            a fine anno riescono ancora a guadagnare qualcosa al netto delle spese. A una remunerazione decisamente
            superiore allo zero non osa pensare quasi più nessuno ormai da parecchio tempo. Ecco perché molti si sono
            messi alla ricerca di alternative negli ultimi anni. Alcuni hanno trovato la soluzione nei fondi immobiliari
            svizzeri e sono diventati investitori. Sinora questo cambiamento di strategia è stato più che proficuo, dato
            che negli ultimi cinque anni l’indice SXI Swiss Real Estate Fund, che riflette l’evoluzione del valore dei
            fondi immobiliari svizzeri inclusi i dividendi versati, è riuscito a conseguire un rendimento medio
            superiore al sette percento. Volendo credere ad alcuni articoli dei media e alle opinioni di specialisti,
            sembrano moltiplicarsi i segnali che in futuro potrebbe essere più difficile continuare a ottenere
            rendimenti promettenti con gli immobili. Sta dunque per arrivare il momento in cui dovrebbe essere preso in
            considerazione un nuovo cambiamento di strategia, con il conto di risparmio pronto a rimpiazzare i fondi
            immobiliari? È poco probabile. Rendimenti dei dividendi molto più elevati Il rendimento medio delle
            distribuzioni dei fondi immobiliari quotati alla borsa svizzera ammonta attualmente a oltre il 2,44%. Tra
            l’altro occorre considerare che negli ultimi anni è continuamente sceso, in seguito all’apprezzamento delle
            quote. Confrontando il dato con i tassi dei conti di risparmio nel sondaggio recentemente condotto dalla
            rivista Bilanz, risulta che il differenziale di rendimento supera il due percento. In questa ottica la Banca
            nazionale svizzera dovrebbe stringere vigorosamente i freni della sua politica monetaria prima che il conto
            di risparmio torni ad essere allettante rispetto ai fondi immobiliari. Premi elevati I fondi immobiliari
            possono essere scambiati a premio o a sconto, intendendo con ciò la differenza tra il valore sottostante del
            portafoglio di immobili e il valore di mercato di tutte le quote scambiate in borsa. Attualmente questo
            premio si attesta in media al di sopra del 30%, di gran lunga oltre la media pluriennale del 15%. Nel
            frattempo alcuni fondi registrano addirittura un premio superiore al 40%, ossia l’investitore paga molto di
            più del valore del portafoglio immobiliare. Ciò è dovuto anche alla domanda sempre sostenuta a causa della
            mancanza di alternative d’investimento. Dal momento che i fondi immobiliari sono da parecchio tempo sotto i
            riflettori a causa della situazione dei tassi, possibili cambiamenti sul mercato dei tassi possono provocare
            rapide correzioni dei premi. Questo rischio deve tuttavia essere relativizzato. Tassi ancora negativi Non è
            ancora sicuro per quando la Banca nazionale svizzera deciderà il prossimo aumento dei tassi, ma nelle ultime
            settimane qualcosa è cambiato sul mercato del reddito fisso. In poco tempo il rendimento dell’obbligazione
            della Confederazione a dieci anni, per esempio, è salito dello 0,25%, scatenando un po’ di nervosismo sul
            mercato. Nonostante ciò il tasso di riferimento in Svizzera rimane sotto lo zero e per il futuro non si
            prevede un rapido aumento all’uno e oltre percento. I valori degli immobili resistono In passato il basso
            livello dei tassi ha provocato un’impennata del valore dei portafogli immobiliari dei fondi. Nel frattempo
            questo trend ha tuttavia subito una forte frenata, ascrivibile all’atteggiamento sempre più cauto delle
            società che si occupano di valutazioni immobiliari. In ultima istanza sono loro a stabilire il cosiddetto
            tasso di sconto, che contribuisce in misura notevole a determinare il valore degli immobili. Con questo
            tasso viene attualizzato il valore dei proventi immobiliari futuri. In passato il tasso di sconto non è
            diminuito parallelamente al tasso di riferimento, quindi anche un futuro aumento di quest’ultimo dovrebbe
            avere un effetto ritardato. Il quadro economico rimane stabile Alcuni dei nostri Paesi limitrofi hanno
            annaspato dopo la crisi finanziaria del 2008, mentre l’economia svizzera si è ripresa in fretta,
            beneficiando tra l’altro della capacità innovativa delle imprese, della politica finanziaria piuttosto cauta
            e del mercato del lavoro flessibile. Queste prerogative ci sono riconosciute anche dall’estero, pertanto la
            Svizzera è diventata sempre più un rifugio sicuro per i capitali stranieri. Di conseguenza il franco
            svizzero ha continuato a rafforzarsi, tanto che dal 2011 la Banca nazionale svizzera ha cercato di
            contrastarlo fissando un limite minimo di 1.20 rispetto all’euro. Nel gennaio di quest’anno le pressioni
            sono diventate esagerate e la massima autorità monetaria ha deciso di abolire il cambio minimo con l’euro.
            Quale sarà l’influsso di una simile scelta sull’economia svizzera si rivelerà soltanto tra qualche
            trimestre. In base alle nostre stime l’economia svizzera potrebbe accusare una provvisoria frenata, ma nello
            scenario attuale tendiamo ad escludere una grave battuta d’arresto. La domanda di immobili rimane sostenuta
            Non si attende un ripiegamento significativo neppure sul mercato immobiliare svizzero. La quota dei locali
            vuoti, soprattutto per gli uffici, potrebbe sì aumentare leggermente, ma il numero ridotto delle licenze
            edilizie indica una flessione dell’offerta di superfici commerciali. Dovrebbe invece rimanere elevata la
            domanda di immobili ad uso abitativo, imputabile da un lato al sempre elevato numero di stranieri che si
            stabiliscono nel nostro paese e dall’altro al costo del denaro, che si conferma interessante. In futuro gli
            investitori dovranno tenere d’occhio lo scenario con attenzione ancora maggiore per individuare in tempo
            eventuali cambiamenti. Tuttavia si prevede che i fondi immobiliari continuino a rendere di più del conto di
            risparmio anche in futuro. Il Mi-Fonds (CH) SwissImmo investe già in un portafoglio ampiamente diversificato
            di fondi immobiliari svizzeri e di azioni di società immobiliari svizzere. Negli ultimi cinque anni ha
            ottenuto un rendimento medio annuo del 7,4 percento. Maggiori informazioni sul fondo sono pubblicate qui.
            L’autore: Thomas Kaufmann ha conseguito il diploma di analista finanziario e gestore patrimoniale. In
            qualità di gestore del Mi-Fonds SwissImmo si occupa di tutti gli aspetti rilevanti per il mercato svizzero
            degli immobili.
        </body>
    </Document>
    <Document>
        <url>https://blog.migrosbank.ch/it/cinque-buoni-argomenti-contro-la-miseria-dei-tassi/</url>
        <id>D0BDBA55D325DE3D78F2EE55822FCC24</id>
        <title>Cinque buoni argomenti contro la miseria dei tassi - Banca Migros</title>
        <body>Ha ancora un senso risparmiare con i tassi ai minimi storici? Senz’altro sì con il pilastro 3a, più
            importante che mai nella situazione attuale. Leggete qui le nostre cinque principali raccomandazioni in
            merito al terzo pilastro – e come ottenere un rendimento del 3,8 percento. Come reagite di fronte alla
            pressione al risparmio dei nostri istituti di previdenza? Una possibilità potrebbe essere quella di
            aspettare e sperare che le prestazioni dell’AVS e della previdenza professionale non si assottiglino troppo.
            Ma potete anche prendere le redini in mano. Come dimostrano i nostri cinque consigli, il terzo pilastro
            consente di ottenere un rendimento di tutto rispetto nonostante un livello così basso dei tassi. 1. È
            determinante lo sgravio fiscale Attualmente la Banca Migros versa un interesse dello 0,6 percento sul conto
            di previdenza. La remunerazione è ancora più bassa presso la maggior parte delle altre banche. Sarebbe
            dunque meglio rinunciare al versamento nel pilastro 3a? Niente di più sbagliato. Infatti, gran parte del
            rendimento proviene dalle tasse risparmiate, come dimostra l’esempio seguente: ipotizziamo che nei prossimi
            dieci anni il tasso d’interesse rimanga fermo sullo 0,6 percento e che il vostro capitale salga a 62’000
            franchi con un versamento annuo di 6000 franchi. Considerando le tasse risparmiate, il vostro patrimonio
            raggiunge 76’300 franchi, quindi ben 14’000 franchi in più (v. grafico). Evoluzione del patrimonio nel
            pilastro 3a con un versamento annuo di 6000 franchi: con un tasso d’interesse dello 0,6 percento il capitale
            raggiunge 62’000 franchi dopo dieci anni, ma nell’esempio sale a 76’300 franchi considerando gli sgravi
            fiscali. L’esempio è calcolato per una coppia senza figli, domiciliata a Bellinzona, con un reddito
            imponibile di 80’000 franchi. Tuttavia questo vantaggio fiscale varia notevolmente in funzione del
            domicilio, dello stato civile e del reddito. Nella nostra analisi «La hit parade delle tasse con il pilastro
            3a» vi mostriamo dunque concretamente quali agevolazioni vi aspettano. Importante: nel terzo pilastro i
            proventi sul capitale e la sostanza sono fiscalmente esenti. 2. Quanto sale il rendimento con i fondi Con il
            conto di previdenza i proventi da interessi sono sicuri, quindi non correte alcun rischio. Ma se investite
            il vostro capitale nel terzo pilastro a più lungo termine, potete senz’altro tollerare alcune oscillazioni
            del valore. In cambio, con un fondo previdenziale ottenete un rendimento molto più elevato. A dimostrazione
            di ciò basta osservare l’andamento degli ultimi dieci anni. La crisi finanziaria ha fatto sì che la borsa
            vivesse un periodo piuttosto difficile. Eppure il fondo previdenziale Mi-Fonds (CH) 40 V ha ottenuto un
            considerevole guadagno di 12’500 franchi con un versamento annuo di 6000 franchi dal 2007 (v. grafico).
            Anche qui si aggiunge il risparmio fiscale, per cui dopo dieci anni il patrimonio ha raggiunto addirittura
            86’800 franchi con versamenti cumulati di 60’000 franchi (il vantaggio fiscale è calcolato come nel
            precedente esempio con il conto di previdenza). L’utile di 26’800 franchi corrisponde dunque a un
            ragguardevole rendimento annuo del 3,8 percento. Nel Mi-Fonds (CH) 40 V la quota azionaria è pari al 40
            percento, di conseguenza il patrimonio del fondo è investito in gran parte in obbligazioni, che in caso di
            crollo delle borse subiscono deprezzamenti più contenuti. Ulteriori informazioni sui fondi previdenziali
            della Banca Migros sono disponibili qui. Cinque buoni argomenti contro la miseria dei tassi Evoluzione del
            patrimonio dal 2007 con un versamento annuo di 6000 franchi. Il capitale nel Mi-Fonds (CH) 40 V raggiunge
            attualmente 72’500 franchi, con il risparmio fiscale addirittura 86’800 franchi. 3. Un interesse dello 0,6
            percento è migliore di quanto si potrebbe pensare Considerato in termini assoluti, l’interesse dello 0,6
            percento attualmente versato sul conto di previdenza può sembrare molto basso, ma rispetto al generale
            livello dei tassi la remunerazione dei capitali di previdenza ha registrato un’evoluzione molto migliore. Un
            parametro adeguato è l’obbligazione della Confederazione a dieci anni: come dimostra il grafico, i tassi
            d’interesse dell’obbligazione della Confederazione e del conto di previdenza si sono mossi parallelamente
            per anni, seppure il titolo di stato abbia registrato maggiori fluttuazioni. Dall’inizio del 2014 questo
            parallelismo si è interrotto: il tasso d’interesse dell’obbligazione della Confederazione a dieci anni è
            sceso dall’1,3 percento al -0,5 percento, mentre per il conto del pilastro 3a è retrocesso soltanto dall’1,6
            allo 0,6 percento. Fünf gute Argumente gegen die Zins-Misere Evoluzione dei tassi d’interesse per il conto
            di previdenza della Banca Migros e l’obbligazione della Confederazione a 10 anni. Anche considerando
            l’inflazione, la remunerazione del conto del pilastro 3a è già stata peggiore di quella attuale. Con
            un’inflazione su base annua pari al -0,4 percento prevista per il 2016, il tasso d’interesse reale è pur
            sempre dell’1,0 percento. Nel 2008 l’inflazione media era del 2,4 percento, quindi addirittura superiore al
            tasso d’interesse del conto di previdenza. 4. Aspettare non conviene Gli interessi composti producono il
            loro effetto anche con un livello basso dei tassi come quello attuale. Ma perché possa esplicarsi occorre un
            lungo orizzonte temporale, proprio come succede con la previdenza. Facciamo un esempio concreto: due persone
            investono complessivamente 100’000 franchi l’una nel terzo pilastro. Una versa 2500 franchi l’anno
            distribuiti su 40 anni, mentre l’altra investe solo per 20 anni, ma versando il doppio, quindi 5000 franchi
            l’anno. Come illustra chiaramente il grafico, l’effetto degli interessi composti premia chi comincia prima a
            risparmiare con un guadagno più elevato di 30’000 franchi. Il calcolo si basa su un rendimento del 2
            percento, che per un fondo previdenziale rappresenta un valore realistico. Il versamento cumulato nel
            pilastro 3a ammonta in entrambi i casi a 100’000 franchi e il rendimento al 2%: cominciando a risparmiare a
            25 anni il capitale raggiunge quota 154’000 franchi. Chi comincia a 45 anni accumula solo 124’000 franchi.
            5. La costanza paga, anche con importi inferiori Un altro motivo induce a non rimandare i versamenti nel
            pilastro 3a: la possibilità di versamento vale solo per un anno ed è plafonata (attualmente a 6768 franchi
            per i lavoratori dipendenti). Ciò significa che, una volta mancato, il versamento non può più essere
            recuperato, a differenza della cassa pensioni, dove i riscatti possono essere ripartiti in modo flessibile.
            Quindi, invece di non investire niente nel terzo pilastro per un anno e poi un importo elevato, è meglio
            versare un importo costante, anche se relativamente modesto. In questo caso la costanza paga. Nel frattempo
            potete rimandare senza problemi un riscatto della cassa pensioni, ad esempio al momento in cui non avrete
            più diritto alla deduzione per i figli dal reddito imponibile. Per motivi fiscali, inoltre, dovreste
            distribuire capitali ingenti nel pilastro 3a su più conti. Nel suindicato esempio, con un capitale di
            154’000 franchi l’imposta sul capitale prelevato si riduce da 7300 a 6400 franchi, se estinguete i conti
            previdenziali in due anni diversi. Questi dati si riferiscono a Bellinzona. Altri utili consigli dal punto
            di vista fiscale in materia di previdenza e pensionamento sono pubblicati a questo link. Conclusione:
            nascondere la testa sotto la sabbia è decisamente la reazione sbagliata alla miseria dei tassi attuali. In
            particolare il pilastro 3a offre numerose possibilità per ottenere un rendimento di tutto rispetto. Adesso è
            il momento di sfruttarle davvero.
        </body>
    </Document>
    <Document>
        <url>https://blog.migrosbank.ch/it/tag/investimenti-it/</url>
        <id>874AD1BFC1EAE0AB5F5659DDAACFBCBE</id>
        <title>Investimenti Archivio - Banca Migros</title>
        <noindex>noindex,follow</noindex>
        <body>Quale guadagno possono aspettarsi gli azionisti nei prossimi dieci anni? Una previsione implica
            naturalmente una dose notevole di incertezza. Tuttavia vogliamo osarne una approssimativa. Continuare a
            leggere
        </body>
    </Document>
    <Document>
        <url>https://blog.migrosbank.ch/it/tag/immobili/pagina/4/</url>
        <id>8B7F1380991836114E80AD3F1A50203B</id>
        <title>Immobili Archivio - Page 4 of 4 - Banca Migros</title>
        <noindex>noindex,follow</noindex>
        <body>I tassi ipotecari rimangono su un minimo storico, dando una bella boccata d’ossigeno ai proprietari
            immobiliari. Qui spieghiamo come scegliere un finanziamento sicuro della casa anche se i tassi salgono.
            Continuare a leggere
        </body>
    </Document>
    <Document>
        <url>https://blog.migrosbank.ch/it/di-terra-non-ne-fabbricano-piu/</url>
        <id>4A0FC719936420669A8AC2D4D6D0864F</id>
        <title>“Di terra non ne fabbricano più”</title>
        <body>Mi piacerebbe acquistare una casa a Bellinzona, costruita nel 1978, con 500m2 di terreno. Il prezzo è di
            800’000 franchi, di cui la metà, secondo il venditore, sarebbe il valore del solo terreno. Secondo lei è
            plausibile? “Comprate terreni – ho sentito dire che non ne fabbricano più”, si racconta che abbia
            scherzosamente osservato Mark Twain. Il fatto che la terra sia un bene prezioso lo sappiamo bene noi
            Svizzeri. Dal 1978 il prezzo di un metro quadrato è aumentato in media del 250 percento. Solo nell’ultimo
            decennio i prezzi del terreno sono saliti di due terzi, superando addirittura i record precedenti. Anche nel
            luogo dove lei risiede è indubbio che le particelle non edificate diventano sempre più rare. Nel nostro
            paese ogni anno si registrano circa 40’000 nuove unità abitative – e non si intravede la fine del trend: la
            Confederazione stima che la popolazione aumenterà di un milione nei prossimi 25 anni. Ma che cosa significa
            questo per il proprietario di una casa? Il fattore determinante per il prezzo di un immobile è sempre meno
            lo stabile stesso, bensì il valore del terreno. Mentre il terreno è rincarato in misura massiccia, i costi
            della costruzione depurati dell’inflazione hanno registrato addirittura una leggera flessione negli ultimi
            decenni. Il valore della casa diminuisce, quello del terreno aumenta In concreto: per una casa unifamiliare
            nuova di medio standard la quota del terreno rappresenta il 25 percento circa dell’intero prezzo. Con il
            passare degli anni l’edificio si deprezza, mentre si rivaluta il fondo. Per un immobile di 15 anni il valore
            del terreno raggiunge una quota del 35 percento circa. Nel suo caso si tratta di un immobile di oltre
            trent’anni: con questa età la quota media del terreno rappresenta circa la metà del valore complessivo.
            Rimanendo al suo esempio, con una superficie di 500m2, il prezzo è di 800 franchi al metro quadro, che per
            Bellinzona è più che ragionevole. Per una stima più precisa occorrerebbe naturalmente un’analisi
            dell’ubicazione e della conformazione esatta della parcella. Solo negli ultimi dieci anni il valore di
            questo fondo è aumentato di circa 150’000 franchi a 400’000, davvero una bella somma! Con il suo consiglio
            di acquistare terreni Mark Twain aveva dunque ragione. E anche la previsione che non se ne fabbricassero più
            era azzeccatissima. Prevedete che i prezzi del terreno in Svizzera continuino a salire? Partecipate alla
            discussione! Anche i seguenti articoli in materia di previdenza potrebbero interessarvi: Terremoto in vista
            sulle case? Superato il punto critico
        </body>
    </Document>
    <Document>
        <url>https://blog.migrosbank.ch/it/terremoto-vista-sulle-case/</url>
        <id>A35EBE58904A799F1381312A44101A76</id>
        <title>Terremoto in vista sulle case?</title>
        <body>Vorremmo acquistare un bell’appartamento che costa 625’000 franchi. Abbiamo già ottenuto luce verde per un
            prestito di 500’000 franchi. Ma le voci di una crisi immobiliare sono sempre più insistenti. È un rischio
            reale? “Dal sogno di una casa propria all’incubo di una botte senza fondo”, recitava di recente il titolo di
            un giornale. Chi evoca lo scoppio di una bolla immobiliare si assicura l’attenzione dei media. La mia
            valutazione della situazione è meno spettacolare, ma si fonda su fatti plausibili. A livello nazionale –
            senza considerare le regioni più ambite di Ginevra, Zugo e Zurigo – il mercato immobiliare gode tuttora di
            buona salute. Con un esempio concreto posso dimostrare come uscire indenni da un massiccio crollo dei prezzi
            del 25 percento – uno scenario che, comunque, ritengo estremamente improbabile. Il mio esempio si basa su un
            prestito ipotecario decennale, che consente di pianificare l’onere degli interessi in una prospettiva di
            lungo periodo. Per verificare se il finanziamento è sopportabile per il cliente, la banca applica un tasso
            d’interesse del 4,5 percento. In base a questi dati il cliente paga alla banca 22’500 franchi di interessi
            l’anno, ossia 225’000 franchi su dieci anni. Nel 2012 il tasso d’interesse per un’ipoteca fissa decennale
            era tuttavia inferiore al due percento (v. grafico). In altri termini gli interessi effettivi versati alla
            banca sono pari a 100’000 franchi, ben 125’000 franchi in meno di quello che la banca ha calcolato per la
            sopportabilità. Interessi bassi a favore dei proprietari immobiliari I tassi ai minimi storici consentono
            dunque di costituire un considerevole cuscinetto di riserva. In base ai calcoli summenzionati, alla scadenza
            dei dieci anni il prestito può essere ridotto da 500’000 a 375’000 franchi. Il cliente sarebbe così in grado
            di affrontare un deprezzamento dell’immobile del 25 percento. In questo calcolo non è ancora stato
            considerato il rimborso regolare del mutuo richiesto dalla banca, nel nostro esempio 54’000 franchi su dieci
            anni. Il debito nei confronti della banca diminuisce quindi ancora, fino a 321’000 franchi, offrendo una
            maggiore sicurezza di fronte a una crisi immobiliare. È vero che, in caso di una disoccupazione dilagante o
            di una deflazione, le prospettive sarebbero ben diverse. In Svizzera non vi sono tuttavia segnali di un
            movimento in questa direzione. Il livello dei tassi ai minimi storici è, invece, un fatto reale (v.
            grafico). L’importante è accantonare regolarmente gli interessi risparmiati. Così non dovrà preoccuparsi
            neppure di fronte al prossimo annuncio di un crollo immobiliare da parte di qualche profeta di sventure.
            Prevedete un terremoto sugli immobili? Partecipate alla discussione! Anche i seguenti articoli in materia di
            previdenza potrebbero interessarvi: Di terra non ne fabbricano più Superato il punto critico
        </body>
    </Document>
    <Document>
        <url>https://blog.migrosbank.ch/it/tassi-ipotecari-di-nuovo-ai-minimi-storici/</url>
        <id>B103E3B124D76FE0F34B2F9E27CE5D42</id>
        <title>Tassi ipotecari di nuovo ai minimi storici - Banca Migros</title>
        <body>I media danno ampio risalto ai nuovi massimi storici raggiunti dalle borse. D’altro canto viene quasi
            ignorata l’attuale evoluzione dei tassi d’interesse, anch’essi da record, ma verso il basso. I proprietari
            di immobili hanno di che rallegrarsi. I tassi d’interesse ipotecari sono tornati a scendere a livelli
            minimi. Lo dimostra il grafico con l’andamento dei tassi di un’ipoteca fissa a cinque anni che, insieme con
            l’ipoteca a due anni, rimane la variante di finanziamento più popolare. Nel dicembre 2012 il tasso
            d’interesse aveva raggiunto un nuovo minimo assoluto all’1,2 percento, dopo di che il costo del denaro per i
            proprietari immobiliari è salito sensibilmente e il punto di svolta sembrava ormai raggiunto. Dall’inizio
            del 2014, tuttavia, i prestiti ipotecari sono tornati più vantaggiosi di oltre 40 punti base. In giugno il
            tasso d’interesse dell’ipoteca fissa a cinque anni è sceso all’1,3 percento, appena 10 punti base al di
            sopra dell’ultimo minimo storico. In confronto con il mese di dicembre 2012 la curva dei tassi è tuttavia
            diventata più ripida. Sulla durata decennale la distanza rispetto al record più basso si aggira dunque
            ancora sui trenta punti base. Le cause di questo notevole arretramento dei tassi sono da ricercare nelle
            forze deflazionistiche nei paesi periferici della zona euro, in combinazione con le deludenti cifre sulla
            crescita nell’ultimo trimestre. La Banca centrale europea è così costretta ad aprire ancora i rubinetti
            della sua politica monetaria. Allontanando così il momento in cui il livello dei tassi in Svizzera si
            normalizzerà. I bassi tassi d’interesse alleggeriscono il portamonete dei proprietari immobiliari in
            Svizzera. In base ai nostri calcoli gli interessi pagati dai proprietari privati di immobili sono scesi di
            circa 10 miliardi di franchi rispetto al 2008. Anche questi articoli potrebbero interessarvi: “Di terra non
            ne fabbricano più” Superato il punto critico Terremoto in vista sulle case?
        </body>
    </Document>
    <Document>
        <url>https://blog.migrosbank.ch/it/tag/previdenza/</url>
        <id>9C7A39B1C8F71FB4AE899D4589D64809</id>
        <title>Previdenza Archivio - Banca Migros</title>
        <noindex>noindex,follow</noindex>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/previdenza/pagina/2/</url>
        <id>97437ADD09C4CE5C9D509BAA6F99B575</id>
        <title>Previdenza Archivio - Page 2 of 5 - Banca Migros</title>
        <noindex>noindex,follow</noindex>
        <body>Nel 2017 il tasso d’interesse minimo della previdenza professionale scenderà probabilmente all’1,0
            percento, con importanti ripercussioni sui capitali di vecchiaia, come documenta la nostra analisi basata su
            dati concreti. Eppure c’è un modo che consente alle casse pensioni di contrastare il calo delle rendite.
            Continuare a leggere
        </body>
    </Document>
    <Document>
        <url>https://blog.migrosbank.ch/it/tag/previdenza/pagina/3/</url>
        <id>4D80411E7AC6E62611CD5E89DEEE699B</id>
        <title>Previdenza Archivio - Page 3 of 5 - Banca Migros</title>
        <noindex>noindex,follow</noindex>
        <body>La Banca Migros offre i più convenienti fondi previdenziali a gestione attiva, come emerge dalla
            panoramica redatta dalla piattaforma di confronto online Moneyland.ch. Beneficiate dei vantaggi del
            risparmio previdenziale ed effettuate il versamento nel pilastro 3a in tempo utile. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/previdenza/pagina/4/</url>
        <id>92B3359B7021DA0A1236EE28408D06EE</id>
        <title>Previdenza Archivio - Page 4 of 5 - Banca Migros</title>
        <noindex>noindex,follow</noindex>
        <body>Con l’AVS ci sono in ballo parecchi soldi. La vostra rendita dopo il pensionamento può arrivare a mezzo
            milione di franchi, a condizione che non esistano lacune nei contributi versati. Vale dunque la pena di
            verificare la rendita futura e la presenza di eventuali lacune. Come fare, lo scoprirete qui. Continuare a
            leggere
        </body>
    </Document>
    <Document>
        <url>https://blog.migrosbank.ch/it/33-consigli-sul-pilastro-3a-parte-35/</url>
        <id>8C0BF53EA8DEA0BE0A01E954EADD6682</id>
        <title>33 consigli sul pilastro 3a (parte 3/5) - Banca Migros</title>
        <body>33 volte il pilastro 3a – i nostri consigli dimostrano che la previdenza vincolata non serve soltanto a
            risparmiare sulle tasse, ma anche a investire in modo redditizio. Nella terza parte illustriamo i pro e i
            contro del risparmio bancario e assicurativo. Consiglio n° 17: se cercate il massimo rendimento possibile,
            il risparmio assicurativo non fa al caso vostro. È meglio se procedete alla ripartizione, il cosiddetto
            “unbundling”, collocando la quota a risparmio presso una banca e scegliendo, a seconda della propensione al
            rischio, un conto 3a o un fondo previdenziale. I rischi decesso e incapacità di guadagno possono essere
            coperti separatamente con polizze di rischio senza la quota a risparmio. Quali vantaggi comporta il
            risparmio bancario oltre al rendimento più elevato? Consiglio n° 18: la ripartizione dei capitali offre una
            flessibilità di gran lunga maggiore nella scelta dei versamenti annui nel pilastro 3a rispetto al risparmio
            assicurativo, dove l’ammontare dei premi è fissato nel contratto per l’intera durata. La banca lascia invece
            la piena libertà di decidere di anno in anno fino a che punto sfruttare il massimale del pilastro 3a per i
            versamenti. Consiglio n° 19: la ripartizione consente inoltre di spostare le quote a risparmio. I capitali
            del pilastro 3a possono essere trasferiti in qualunque momento da una banca all’altra per sfruttare le
            differenze di performance. Confrontate quindi periodicamente le condizioni del risparmio bancario. Con il
            risparmio assicurativo, invece, il passaggio a un’altra società causa perdite notevoli per il riscatto.
            Consiglio n° 20: con la ripartizione, infine, evitate anche eventuali problemi se volete trasferire i vostri
            capitali del pilastro 3a presso un altro istituto cinque anni prima dell’età AVS o più tardi. In base a una
            sentenza pronunciata nel 2008 dal Tribunale amministrativo di Berna la liquidazione di una polizza
            assicurativa 3a dopo i 59/60 anni è obbligatoriamente tassata. Di conseguenza il capitale alla scadenza
            della durata contrattuale non può essere ricollocato né in una nuova polizza 3a né su un conto 3a. Invece i
            vostri capitali del pilastro 3a possono essere trasferiti da un conto 3a all’altro dopo i 59/60 anni senza
            conseguenze fiscali. Com’è possibile ottimizzare il pilastro 3a nel regime dei beni fra i coniugi e nel
            diritto successorio? Consiglio n° 21: rispetto al risparmio bancario, quello assicurativo offre alcuni
            vantaggi a livello di diritto successorio. In base al diritto assicurativo le prestazioni del pilastro 3a
            vanno direttamente al beneficiario passando dai contratti assicurativi alla successione. Il beneficiario
            riceve così il denaro senza dover aspettare l’esito di un’eventuale controversia ereditaria, che può durare
            anni. È un vantaggio nel caso di una successione complessa, nella quale sono coinvolti molti eredi con
            interessi divergenti. Il fatto che le prestazioni del pilastro 3a confluiscano dai contratti assicurativi
            nella successione si dimostra vantaggioso anche nel caso di un’eredità sovraindebitata. Infatti il
            beneficiario, anche rifiutando l’eredità, riceve comunque la somma assicurata. Consiglio n° 22:
            indipendentemente dai menzionati vantaggi del risparmio assicurativo ai sensi del diritto successorio vale
            la regola che i benefici del pilastro 3a non possono ledere le legittime degli eredi. Questo vale anche per
            il risparmio bancario e le legittime violate devono essere compensate da altri elementi patrimoniali. In
            simili situazioni le assicurazioni sulla vita offrono pur sempre un certo vantaggio: nel calcolo della
            legittima vengono computate solo con il loro valore di riscatto, che in caso di decesso è inferiore alla
            prestazione liquidata. Consiglio n° 23: in caso di divorzio i coniugi possono concordare la ripartizione dei
            capitali del pilastro 3a. Nel risparmio assicurativo è di più difficile attuazione rispetto al risparmio
            bancario. Anche questi articoli potrebbero interessarvi: Il controverso secondo pilastro Quando gli ultimi
            sono i primi Un occhio di riguardo alla previdenza individuale
        </body>
    </Document>
    <Document>
        <url>https://blog.migrosbank.ch/it/33-consigli-sul-pilastro-3a-parte-45/</url>
        <id>C929B729849BF2D022709E344015FCC5</id>
        <title>33 consigli sul pilastro 3a (parte 4/5) - Banca Migros</title>
        <body>33 volte il pilastro 3a – leggete le molteplici possibilità di risparmiare sulle tasse con la vostra
            previdenza vincolata, ottenendo nello stesso tempo un rendimento interessante. La quarta parte spiega che
            cosa occorre considerare nel ciclo di vita in caso di eventi tra cui il finanziamento della proprietà
            abitativa e la maternità. Consiglio n° 24: per il rimborso del prestito ipotecario sfruttate il cosiddetto
            ammortamento indiretto con il pilastro 3a. Con questa variante l’ipoteca non è rimborsata a rate né
            direttamente. Alla scadenza il debito viene invece compensato con il capitale del pilastro 3a versato fino a
            quel momento. L’ammortamento indiretto comporta agevolazioni fiscali perché gli interessi del debito possono
            essere integralmente dedotti dal reddito imponibile per l’intera durata. Nello stesso tempo la soluzione
            promuove anche l’accumulo di un capitale. Chi per l’ammortamento sceglie fondi 3a con una quota azionaria
            del 40 – 50 percento ha notevoli probabilità, al raggiungimento dell’età AVS, di avere risparmiato un
            capitale maggiore di quello necessario per il rimborso del prestito ipotecario. Consiglio n° 25: nel caso di
            un finanziamento della proprietà abitativa con un ammortamento indiretto il cliente non dovrebbe tenere
            d’occhio solo le condizioni ipotecarie, bensì considerare anche i fondi previdenziali della banca, di cui si
            avvale per l’ammortamento indiretto. Ipotizziamo che, con un prestito ipotecario di 500’000 franchi,
            risparmi lo 0,2 percento rispetto alla concorrenza grazie alle condizioni vantaggiose. Ciò significa 1000
            franchi l’anno. Presupponiamo inoltre che la performance dei suoi fondi previdenziali sia inferiore dell’1
            percento alla media del mercato. Con un capitale previdenziale di 100‘000 franchi questa underperformance
            annulla l’interesse più vantaggioso. Che cosa cambia nel ciclo di vita? Consiglio n° 26: risparmiate sui
            costi se nel risparmio assicurativo o nella ripartizione del capitale optate per una copertura decrescente
            contro il rischio decesso. Ciò significa che, per esempio, invece di stabilire una somma assicurata
            costante, ipotizziamo di 200’000 franchi, per l’intera durata, verso la fine del contratto questa scende
            progressivamente fino a 50’000 franchi. È una scelta sensata, perché con il passare degli anni
            l’assicurazione diventa sempre più cara. D’altro canto anche la copertura decrescente è indicata dal punto
            di vista della situazione familiare. In fondo, con l’avanzare dell’età del titolare dell’assicurazione
            l’eventuale mutuo ipotecario dovrebbe essere, almeno in parte, ammortizzato e i figli saranno in grado di
            mantenersi da soli, pertanto l’esigenza di protezione è minore. Consiglio n° 27: durante l’interruzione
            dell’attività lavorativa per maternità e, in generale, in caso di perdita di guadagno non è possibile
            versare contributi nel pilastro 3a. Continuate a effettuare i versamenti quando riprendete a lavorare.
            Tuttavia, se per il momento non prevedete di riprendere l’attività, potete tenere il pilastro 3a anche senza
            alimentarlo, oppure optare per la liquidazione anticipata, ad esempio utilizzando il capitale per rinnovare
            o ristrutturare l’abitazione (v. consigli 29 segg.). Anche questi articoli potrebbero interessarvi: Quando
            gli ultimi sono i primi Un occhio di riguardo alla previdenza individuale A quanto ammonterà la mia rendita
            AVS? Attenzione alla previdenza con il part time
        </body>
    </Document>
    <Document>
        <url>https://blog.migrosbank.ch/it/previdenza-eppur-conviene/</url>
        <id>F0423A7BBFE99F876C887F670C18997A</id>
        <title>Eppur conviene! - Previdenza</title>
        <body>Con i tassi così bassi il risparmio diventa sempre meno interessante. Che cosa succede, dunque, se per ora
            interrompo i versamenti nel terzo pilastro? Attualmente la Banca Migros paga l’1,25 percento d’interesse sul
            conto di previdenza. Su una somma di 100 franchi la remunerazione annua è così di appena 1 franco e 25
            centesimi. Pensare che di questi interessi si possa anche fare a meno è più che ragionevole a prima vista.
            Ma è sbagliato per due motivi. Rendimento superiore al 3 percento Crescita del patrimonio con un versamento
            annuo di 3000 franchi nel 3. pilastro. L’esempio è calcolato per una persona single che vive a Basilea con
            un reddito netto di 80’000 franchi. Prima di tutto l’effetto degli interessi composti, per quanto attenuato,
            è ancora presente. Ipotizziamo di versare ogni anno 3000 franchi nel terzo pilastro per i prossimi
            vent’anni. Gli interessi cumulati sono pur sempre di 8500 franchi (v. grafico). E grazie all’attuale assenza
            d’inflazione la remunerazione reale è tutt’altro che scarsa in prospettiva storica. All’inizio del 2008, per
            esempio, l’inflazione era superiore al tasso d’interesse del conto di previdenza. In secondo luogo il
            pilastro 3a consente di beneficiare di considerevoli agevolazioni fiscali. Come illustra il grafico, il
            rendimento può essere così incrementato oltre il 3 percento, tra l’altro senza alcun rischio di oscillazione
            del capitale. Nel nostro esempio di un versamento annuo di 3000 franchi, dopo vent’anni il patrimonio
            raggiunge la considerevole somma di 84’200 franchi. L’effetto fiscale è stato calcolato per una persona
            single che vive a Basilea con un reddito netto di 80’000 franchi. Un secondo conto di previdenza consente un
            risparmio fiscale di 750 franchi Spesso viene dimenticato che nel terzo pilastro la deduzione fiscale vale
            solo per un anno. Il mancato versamento non può più essere recuperato. Interrompere i versamenti nel
            pilastro 3a a causa dei tassi bassi significherebbe dunque privarsi di un sicuro vantaggio. In proposito
            leggere anche “33 volte il pilastro 3a“. Molti dei consigli sono facilissimi da mettere in pratica: per
            esempio vale la pena di prelevare i capitali del pilastro 3a in modo scaglionato sull’arco di diversi anni
            prima del pensionamento. Ciò consente di interrompere la progressione fiscale per l’imposta sul prelievo di
            capitali. Nell’esempio illustrato nel grafico l’imposta si riduce da 3050 a 2300 franchi semplicemente
            aprendo un secondo conto di previdenza, un lavoro da poco per un risparmio di 750 franchi. Tra l’altro, chi
            riduce l’onere fiscale con il pilastro 3a deve avere la coscienza del tutto tranquilla. Il fisco ha concesso
            queste agevolazioni consapevolmente per incentivare il risparmio. Infatti, se la previdenza individuale è
            utilizzata bene, il nostro intero sistema previdenziale è ancora più solido. Anche questi articoli
            potrebbero interessarvi: Il controverso secondo pilastro Quando gli ultimi sono i primi Un occhio di
            riguardo alla previdenza individuale
        </body>
    </Document>
    <Document>
        <url>https://blog.migrosbank.ch/it/33-volte-il-pilastro-3a-parte-55/</url>
        <id>FF1171A552540749F90F5298C682BCF8</id>
        <title>33 consigli sul pilastro 3a (parte 5/5) - Banca Migros</title>
        <body>33 volte il pilastro 3a – vi mostriamo non solo come risparmiare sulle tasse con la previdenza vincolata,
            ma anche come investire in modo redditizio. Nell’ultima parte leggete di che cosa occorre tenere conto nel
            prelievo dei capitali del pilastro 3a. Consiglio n° 28: siate consapevoli del fatto che il pilastro 3a non
            si chiama «previdenza vincolata» per caso. Il suo scopo consiste nel concedere l’accesso al capitale
            risparmiato all’incirca solo con il raggiungimento dell’età AVS. Chi vuole può rimandare la liquidazione
            addirittura di cinque anni dopo il raggiungimento dell’età ordinaria AVS, a condizione di continuare a
            esercitare una professione. In questo periodo è possibile versare contributi nel pilastro 3a e dedurli dal
            reddito imponibile. Viceversa il capitale può essere ritirato cinque anni prima del raggiungimento dell’età
            AVS – sfruttate questa possibilità! Consiglio n° 29: il prelievo anticipato, ossia ritirare il capitale
            ancora prima, è ammesso solo per poche eccezioni: se avviate un’attività lucrativa indipendente se
            espatriate se acquistate una proprietà abitativa a uso proprio, rimborsate il mutuo ipotecario che grava su
            di essa oppure volete ristrutturare o rinnovare la proprietà abitativa a uso proprio se riscuotete una
            rendita d’invalidità intera se finanziate il riscatto della cassa pensioni con i capitali del pilastro 3a.
            Com’è possibile scaglionare il prelievo dei capitali nel pilastro 3a? Consiglio n° 30: i capitali del
            pilastro 3a sono tassati al momento del versamento. L’onere fiscale aumenta gradualmente con l’ammontare del
            capitale prelevato in un determinato anno. Per ridurre questa progressione fiscale è opportuno suddividere
            la riscossione del pilastro 3a con prelievi ordinari e prelievi anticipati ripartiti su diversi anni. Per
            esempio, a cinquant’anni effettuate un prelievo anticipato per rinnovare o ristrutturare l’abitazione di cui
            siete proprietari. Con un secondo prelievo anticipato verso i sessant’anni riducete il prestito ipotecario e
            alleggerite il budget familiare con l’avvicinarsi del pensionamento. E nei cinque anni precedenti all’età
            AVS fatevi versare come prelievi ordinari il rimanente capitale del pilastro 3a suddividendolo in tranche
            più o meno uguali. Consiglio n° 31: per poter scaglionare il prelievo è tuttavia necessario che i capitali
            del pilastro 3a siano stati suddivisi su diversi conti 3a. Infatti non è possibile prelevare solo una parte
            dell’importo depositato su un conto. Potete aprire diversi conti sin dall’inizio (anche presso la stessa
            banca) e distribuire equamente i versamenti. Oppure cominciate aprendo un solo conto, sul quale effettuate
            versamenti regolari, e ne aprite un secondo solo quando il saldo del primo raggiunge, per esempio, 50’000
            franchi. Consiglio n° 32: nel suddividere i prelievi considerate anche i conti del vostro partner e il
            pagamento della cassa pensioni. Infatti tutti i capitali previdenziali prelevati in un anno sono sommati.
            Alcuni cantoni cumulano addirittura i capitali prelevati su tre-cinque anni rendendo così più difficile
            poterli scaglionare. Vale la pena di traslocare in un cantone fiscalmente vantaggioso? Consiglio n° 33:
            spesso viene consigliato di trasferire il domicilio in un cantone fiscalmente più vantaggioso al momento
            della pensione. Infatti i capitali prelevati del pilastro 3a sono imponibili nel cantone dove si vive al
            momento della liquidazione. Ma con uno scaglionamento ottimale dei capitali di previdenza l’aggravio fiscale
            rimane modesto anche in un cantone con un’imposizione elevata. Ciò consente di evitare un oneroso
            trasferimento di domicilio. Anche questi articoli potrebbero interessarvi: A quanto ammonterà la mia rendita
            AVS? Un occhio di riguardo alla previdenza individuale Attenzione alla previdenza con il part time
        </body>
    </Document>
    <Document>
        <url>https://blog.migrosbank.ch/it/chiusura-di-conto-in-caso-di-decesso/</url>
        <id>B1D479EC136C8DF6F08DF59CDE7306CC</id>
        <title>Chiusura di conto in caso di decesso</title>
        <body>Dopo il decesso di un cliente la Banca Migros blocca provvisoriamente i suoi conti e depositi, per
            tutelare gli interessi degli eredi. I familiari si trovano regolarmente confrontati con numerose domande in
            proposito. 1. Come viene a sapere la Banca Migros del decesso di un titolare di un conto? La banca viene di
            solito informata dai familiari. Può essere anche un esecutore testamentario, un rappresentante degli eredi o
            un amministratore dell’eredità, se viene nominato. 2. Che cosa succede se la Banca Migros viene a conoscenza
            del decesso di un titolare di un conto? La Banca Migros blocca la relazione, ma i pagamenti rimangono
            possibili entro certi limiti (v. domanda 8). 3. Fino a che punto gli eredi hanno accesso al conto? Con il
            decesso del titolare di un conto i suoi diritti e doveri nei confronti della banca passano ai suoi eredi,
            che fino alla definitiva divisione ereditaria costituiscono una comunione ereditaria, autorizzata a disporre
            del lascito solo congiuntamente. Per esempio, i prelevamenti sull’eredità e l’estinzione del conto esigono
            il consenso di tutti gli eredi. D’altro canto la Banca Migros consente anche a uno solo degli eredi di
            presentare le fatture relative al decesso. 4. Anche le persone al di fuori della comunione ereditaria hanno
            accesso al conto? Altre persone possono essere autorizzate a disporre del lascito, in particolare
            l’esecutore testamentario (nominato dal testatore quando era ancora in vita), il rappresentante degli eredi
            (nominato dalla comunione ereditaria, se necessario) o l’amministratore dell’eredità (nominato
            dall’autorità, per esempio se non tutti gli eredi sono noti). 5. Quali diritti d’informazione vantano gli
            eredi nei confronti della banca? In caso di decesso i diritti contrattuali d’informazione del titolare del
            conto passano ai suoi eredi. Questi diritti possono essere fatti valere da ogni erede singolarmente e
            indipendentemente dagli altri eredi. Sono inoltre intitolati a chiedere informazioni l’esecutore
            testamentario, il rappresentante degli eredi e l’amministratore dell’eredità, se sono stati nominati. Il
            diritto d’informazione non si riferisce soltanto alla situazione patrimoniale nel giorno del decesso. La
            banca fornisce informazioni anche su tutti i fatti e le situazioni fino al decesso del testatore, se
            influenzano il lascito e, quindi, potrebbero toccare gli interessi degli eredi. 6. Esistono elementi su cui
            la banca non deve fornire informazioni? I diritti d’informazione degli eredi sono limitati qualora violino i
            diritti della personalità del defunto titolare del conto. Questo succede se il titolare del conto aveva
            espresso la volontà di tenere segrete determinate circostanze ai suoi eredi. È sufficiente una presunta
            volontà di segretezza per limitare i diritti d’informazione. Questo avviene, per esempio, se un erede chiede
            giustificativi dettagliati di un ordine permanente concernente i pagamenti all’amante o al figlio naturale
            del defunto titolare del conto. Oppure un erede desidera un estratto dettagliato di un pagamento effettuato
            a un locale a luci rosse. In questi casi la banca invita gli eredi a rivolgersi al giudice competente, che
            valuta da un lato i diritti d’informazione dell’erede e dall’altro i diritti della personalità del defunto
            titolare del conto. 7. Il partner superstite può continuare a disporre del conto se ha una procura in caso
            di morte? Le procure, che entrano in vigore solo con il decesso del titolare del conto, non sono
            riconosciute dalla Banca Migros e dalla maggior parte degli altri istituti finanziari. Comportano infatti il
            rischio che con questo tipo di procure siano eluse le disposizioni del diritto successorio. 8. Il partner
            superstite può continuare a disporre del conto, se ha una procura che va oltre la morte? In caso di una
            procura impartita dal titolare del conto oltre la morte le facoltà di disporre non si estinguono con il suo
            decesso, ma sono in un certo senso «congelate». Con il decesso del titolare del conto, infatti, gli eredi
            subentrano nei diritti e doveri del defunto e la banca deve tutelare gli interessi dei nuovi contraenti.
            Fino alla divisione ereditaria la Banca Migros consente dunque al titolare della procura di eseguire
            pagamenti attingendo dal lascito solo in misura limitata. Ciò è possibile, per esempio, per le spese di
            sepoltura, le fatture dei medici e delle cure a domicilio, gli affitti in sospeso, le fatture
            dell’elettricità/dell’acqua e del gas, le spese per il fabbisogno giornaliero ecc. 9. Esistono alternative
            alla procura oltre la morte, per mantenere la capacità finanziaria del partner superstite? La soluzione più
            semplice per i due conviventi è di tenere due conti separati intestati al proprio nome. Una seconda
            alternativa è rappresentata dal conto congiunto. Il partner può quindi disporre dell’intero patrimonio. Fino
            alla conclusione della divisione ereditaria rimane tuttavia soggetto all’obbligo d’informazione nei
            confronti degli altri membri della comunione ereditaria. 10. La nomina del partner superstite esecutore
            testamentario potrebbe essere un’alternativa? A seconda della complessità della struttura familiare (p.es.
            figli nati da precedenti matrimoni) può essere un problema se funge da esecutore testamentario il partner
            superstite invece di una persona non coinvolta emotivamente. Occorre inoltre osservare che la funzione
            dell’esecutore testamentario comporta notevoli obblighi, che potrebbero superare le competenze di una
            persona non esperta.
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/2/</url>
        <id>303E28F4606A5497F5F9E6063C5E88E5</id>
        <title>Finanza e dintorni Archives - Page 2 of 12 - Banca Migros</title>
        <noindex>noindex,follow</noindex>
        <body>La Banca Migros espande la propria rete per il prelievo in contanti gratuito arrivando a comprendere più
            di 2000 sedi. In qualità di cliente della Banca Migros, potete ritirare contanti adesso anche in tutti i
            negozi Denner. Grazie a questo ampliamento la Banca Migros vi offre una delle più fitte reti per il prelievo
            gratuito di contanti in Svizzera. Continuare a leggere
        </body>
    </Document>
    <Document>
        <url>https://blog.migrosbank.ch/it/una-breve-introduzione-al-mondo-delle-obbligazioni/</url>
        <id>77B2EB061D66F911612A31D47602E66D</id>
        <title>Una breve introduzione al mondo delle obbligazioni - Banca Migros</title>
        <body>Le obbligazioni sono titoli di debito e dunque investimenti meno rischiosi rispetto alle azioni. Pur non
            avendo il potenziale di queste ultime, presentano altri vantaggi, tra cui il pagamento di determinati
            interessi. Se la qualità del debitore è accertata, le obbligazioni sono pertanto considerate investimenti
            conservativi. Un’obbligazione (talvolta indicata anche con il termine inglese bond) è uno strumento di
            debito emesso da uno Stato, un ente pubblico o un’impresa per reperire risorse finanziarie di terzi sul
            mercato dei capitali. In pratica si tratta di un contratto tra uno di questi emittenti (debitore) e
            l’investitore (creditore). Comprando un’obbligazione si presta all’emittente il capitale obbligazionario. In
            cambio il debitore promette di restituire il capitale al creditore in un determinato momento nonché di
            pagare periodicamente gli interessi per tutta la durata del contratto (v. glossario). I governi ricorrono
            alle obbligazioni a tutti i livelli (ad es. in Svizzera la Confederazione, i cantoni e le singole città)
            allo scopo di conseguire il capitale necessario per operazioni come la copertura del deficit di bilancio
            oppure la costruzione di infrastrutture quali strade, tunnel e reti ferroviarie. Le imprese possono ad
            esempio utilizzare le risorse così ottenute per finanziare progetti di espansione, come nuovi stabilimenti
            produttivi o acquisizioni. La maggior parte degli investitori compra le obbligazioni per tre motivi:
            sicurezza, reddito e diversificazione. Le obbligazioni sono una parte importante di ogni portafoglio ben
            diversificato (v. articolo sulla diversificazione). La maggior parte degli investitori le compra per tre
            motivi: sicurezza, reddito e diversificazione. Di fatto, oltre ad assicurare proventi da interessi, possono
            conferire al portafoglio una certa stabilità che contribuisce a bilanciare l’intensità di fluttuazione delle
            azioni. Siccome la maggioranza delle obbligazioni prevede una cedola predefinita, nel gergo finanziario si
            definiscono «a tasso fisso». Poniamo il caso che sottoscriviate un’obbligazione per 10 000 franchi con una
            cedola fissa del 4% e una durata di 10 anni: per tutta la durata ricevete 400 franchi di interessi l’anno e
            alla scadenza vi viene rimborsato il valore nominale (10 000 franchi). Esistono anche obbligazioni a tasso
            variabile, per le quali gli interessi vengono calcolati sulla base di un tasso di riferimento (ad es. il
            Libor) con l’aggiunta di uno spread prefissato. Dopo ogni stacco della cedola il tasso variabile viene
            ricalcolato e rettificato. Il tasso d’interesse di un’obbligazione si indica generalmente in percentuale del
            valore nominale. Il valore della cedola dipende dall’affidabilità creditizia dell’emittente (la cosiddetta
            solvibilità), dal livello generale dei tassi e dalla durata dell’obbligazione. La durata dei bond può
            variare da 3 mesi a oltre 30 anni. Come regola generale, le obbligazioni a lungo termine presentano rischi
            maggiori rispetto a quelle a breve termine e offrono pertanto interessi superiori. In questo modo si vuole
            compensare il rischio corso dall’investitore vincolando il proprio capitale per un periodo di tempo più
            esteso e accettando di attendere più a lungo la restituzione del valore nominale. Per le obbligazioni emesse
            dalla Confederazione Svizzera il rischio di insolvenza si considera nullo. Gli investitori svizzeri
            considerano le obbligazioni emesse dalla Confederazione Svizzera le più sicure, praticamente esenti da
            rischi. In altre parole è quasi impossibile che la tesoreria federale non ripaghi un’obbligazione. È per
            questo che di norma i titoli di stato presentano interessi più bassi rispetto alle obbligazioni di aziende
            storiche come Nestlé o Novartis. Anche i bond delle società annoverate tra le blue chip fruttano interessi
            inferiori rispetto a quelli provenienti da imprese a media e bassa capitalizzazione. In pratica, gli
            emittenti meno affidabili pagano tassi d’interesse superiori. Gli emittenti caratterizzati da un maggiore
            rischio di credito offrono le cosiddette obbligazioni ad alto rendimento (high-yield) o spazzatura (junk).
            Si tratta di titoli speculativi emessi da debitori caratterizzati da una scarsa valutazione della
            solvibilità (rating) – ovvero un alto rischio di insolvenza – che pertanto remunerano gli investimenti con
            tassi di interesse elevati. Oltre all’inflazione, l’insolvenza è generalmente il fattore di rischio più
            rilevante per gli obbligazionisti. Riguardo all’inflazione potete tenere a mente la seguente regola:
            maggiore è il rincaro, più alti saranno gli interessi richiesti dagli investitori. Solo così questi possono
            assicurarsi che, dopo l’investimento, saranno ancora in grado di acquistare almeno la stessa quantità di
            beni che in precedenza. All’altro capo dello spettro troviamo le obbligazioni investment grade. Si tratta di
            bond emessi da debitori di prima classe con un rating di solvibilità che va da buono a ottimo. La qualità
            dell’emittente lascia prevedere il pagamento puntuale degli interessi e il rimborso alla scadenza. Le
            quotazioni delle obbligazioni sono influenzate soprattutto dagli interessi, ad esempio in funzione delle
            variazioni dei tassi, dell’inflazione o del rischio di controparte. Se i tassi d’interesse aumentano, le
            quotazioni delle obbligazioni scendono. In caso di interessi in ascesa i nuovi titoli emessi avranno infatti
            un tasso più elevato, rendendo meno allettanti le obbligazioni preesistenti caratterizzate da interessi più
            bassi. Se mantenete l’investimento fino alla scadenza, le fluttuazioni delle quotazioni non sono
            particolarmente rilevanti. Il vostro tasso d’interesse è stato stabilito al momento dell’acquisto e alla
            scadenza vi verrà rimborsato il valore nominale (il capitale originariamente investito), sempre ammesso che
            l’emittente sia solvibile. Attualmente le obbligazioni in franchi presentano un rischio fortemente
            asimmetrico. Alcuni investitori ritengono a torto che i bond vadano mantenuti fino alla scadenza. È invece
            possibile comprarli e venderli al prezzo di mercato sul cosiddetto mercato secondario. Cedendo
            un’obbligazione prima della scadenza, rischiate però di dover accettare un prezzo di mercato inferiore al
            valore nominale. Attualmente le obbligazioni in franchi presentano un rischio fortemente asimmetrico. Molti
            rendimenti sono inferiori a zero ed è lecito aspettarsi anche un calo delle quotazioni. Ad esempio, gli
            interessi dei titoli di stato svizzeri con una durata fino a 12 anni si attestano su valori negativi.
            Nell’ambito della nostra politica d’investimenti consideriamo dunque le obbligazioni elvetiche poco
            interessanti al momento attuale. Molti investitori ricorrono a strategie alternative come durate maggiori,
            bond in valuta estera o emittenti con rating inferiori. Nella situazione corrente questa linea d’azione
            comporta rischi sostanzialmente maggiori a fronte di pochi rendimenti aggiuntivi. Per saperne di più sui
            rischi legati all’acquisto di obbligazioni potete leggere il seguente articolo. Rendimento dei titoli di
            stato svizzeri (Aggiornato al 17.10.2017) Fonte: Bloomberg Finora abbiamo parlato soltanto di singole
            obbligazioni. Per i fondi d’investimento che investono in obbligazioni il discorso è leggermente diverso. Ad
            esempio, dato che non esiste una data di scadenza, l’importo investito e gli interessi pagati dal fondo
            risultano soggetti a fluttuazioni. Allora perché investire in un fondo obbligazionario? È necessaria una
            somma consistente per creare un portafoglio diversificato a partire dai singoli titoli. Al contrario, i
            fondi obbligazionari come il Migros Bank (CH) Fonds Sustainable 0 B, il Migros Bank (CH) Fonds 0 B o il
            Migros Bank (CH) Fonds SwissFrancBond A offrono un’immediata diversificazione.
        </body>
    </Document>
    <Document>
        <url>https://blog.migrosbank.ch/it/tag/obbligazioni/</url>
        <id>2A6B08C3DD9F2D499C07BC71145F7E48</id>
        <title>Obbligazioni Archivio - Banca Migros</title>
        <noindex>noindex,follow</noindex>
        <body>Le obbligazioni sono titoli di debito e dunque investimenti meno rischiosi rispetto alle azioni. Pur non
            avendo il potenziale di queste ultime, presentano altri vantaggi, tra cui il pagamento di determinati
            interessi. Se la qualità del debitore è accertata, le obbligazioni sono pertanto considerate investimenti
            conservativi. Continuare a leggere
        </body>
    </Document>
    <Document>
        <url>https://blog.migrosbank.ch/it/serie-previdenza-2/</url>
        <id>1C6470299C55094A2C2B1A22301AA62F</id>
        <title>Sfruttate al meglio la vostra previdenza - Banca Migros</title>
        <body>20 consigli sul pilastro 3a – vi illustriamo le molteplici possibilità di ottimizzare la previdenza
            vincolata. Nella seconda parte leggete i nostri consigli per le persone con una proprietà abitativa e per
            coloro che hanno ormai diversi anni di lavoro alle spalle. Proprietà abitativa: il pilastro 3a offre altri
            vantaggi Consiglio n° 9: il capitale già accumulato nel pilastro 3a può essere sfruttato per l’acquisto
            della proprietà abitativa. In caso di un finanziamento ipotecario dovete versare almeno il 10 percento di
            fondi propri cosiddetti «di qualità primaria». Oltre al patrimonio in titoli e ai capitali di risparmio è
            possibile computare anche il prelevamento anticipato o la costituzione in pegno dei capitali del pilastro
            3a. Consiglio n° 10: altrimenti potete sfruttare il pilastro 3a anche per rimborsare il mutuo ipotecario, in
            particolare attuando il cosiddetto ammortamento indiretto, con il quale il mutuo non è rimborsato a rate e
            direttamente, bensì conteggiato alla scadenza con il capitale versato nel pilastro 3a. Questo ammortamento
            indiretto comporta vantaggi fiscali, poiché gli interessi del debito sono interamente deducibili dal reddito
            imponibile per l’intera durata. Consiglio n° 11: dovreste aprire più di un conto di previdenza al più tardi
            quando versate regolarmente importi di una certa entità nel pilastro 3a per l’ammortamento indiretto. Anno
            dopo anno il vostro capitale di previdenza cresce così in misura notevole. Questa somma risparmiata sarà
            tassata al momento della liquidazione. Le tasse da pagare aumentano in misura sproporzionata rispetto
            all’entità dell’importo, che prelevate nell’anno in questione. Per contenere la progressione fiscale, non
            dovreste prelevare il capitale 3a in un’unica soluzione, bensì ripartire i prelevamenti nel tempo, a
            condizione che sin dall’inizio abbiate distribuito i versamenti su più conti 3a. Non è possibile prelevare
            da un conto soltanto una parte dell’importo. Potete aprire subito diversi conti (anche presso la stessa
            banca) e distribuire equamente i vostri versamenti. Oppure cominciate aprendo un unico conto, vi effettuate
            versamenti regolari e ne aprite un secondo soltanto quando il saldo del primo ha raggiunto, per esempio,
            50’000 franchi. Professionalmente arrivati: sfruttare in modo mirato i vantaggi fiscali Consiglio n° 12: i
            capitali accumulati nel pilastro 3a possono essere liquidati non solo con prelevamenti regolari scaglionati
            su diversi anni, ma anche con prelevamenti anticipati. Tra le possibilità previste dalla legge c’è pure la
            proprietà abitativa. Per esempio, a 50 anni potete effettuare un prelevamento anticipato per rinnovare o
            ristrutturare la proprietà abitativa ormai vetusta. Con un secondo prelevamento anticipato verso i 60 anni
            riducete il mutuo ipotecario, così alleggerite il vostro budget in vista dell’imminente pensionamento.
            Consiglio n° 13: con l’avanzare degli anni e l’aumento del reddito i riscatti della cassa pensioni diventano
            sempre più interessanti. Se le risorse a vostra disposizione nell’anno in questione bastano solo per il
            versamento nel pilastro 3a oppure per la cassa pensioni, scegliete il primo. Infatti il riscatto di anni
            nella cassa pensioni può essere posticipato, mentre i versamenti mancati nel pilastro 3a non sono più
            recuperabili.
        </body>
    </Document>
    <Document>
        <url>https://blog.migrosbank.ch/it/tag/leasing-it/</url>
        <id>C01A72FFC894F44E52C3AC4CACEA0765</id>
        <title>Leasing Archivio - Banca Migros</title>
        <noindex>noindex,follow</noindex>
        <body>Il leasing dei beni d’investimento non intacca la liquidità e garantisce all’impresa il necessario margine
            di manovra. Ciò rende particolarmente interessante questa forma di finanziamento in tempi difficili per
            l’economia. Nel corso degli anni la Banca Migros ha acquisito un fondato know-how nel leasing. Continuare a
            leggere
        </body>
    </Document>
    <Document>
        <url>https://blog.migrosbank.ch/it/tag/crescita-economica/</url>
        <id>7C61F48C063B2557CB2268BF42B52607</id>
        <title>Crescita economica Archivio - Banca Migros</title>
        <noindex>noindex,follow</noindex>
        <body>Chi ha in mano le redini della politica monetaria ha assunto un rischio enorme con l’introduzione dei
            tassi negativi. Le prime esperienze dimostrano che l’operato delle banche centrali non stimola l’economia,
            bensì alimenta l’incertezza. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/duttweiler-it/</url>
        <id>73F4C24D8CC01970B746A84C0E813DEC</id>
        <title>Duttweiler Archivio - Banca Migros</title>
        <noindex>noindex,follow</noindex>
        <body>Il 15 agosto 2013 ricorreva il 125° anniversario della nascita di Gottlieb Duttweiler. I suoi principi
            sono più attuali che mai. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/abitare/</url>
        <id>44DD1074598880F7A2E411567180FB3F</id>
        <title>Abitare Archivio - Banca Migros</title>
        <noindex>noindex,follow</noindex>
        <body>Recentemente le due società di consulenze immobiliari Wüest Partner e IAZI hanno pubblicato gli ultimi
            dati sul mercato immobiliare in Svizzera. Continuare a leggere
        </body>
    </Document>
    <Document>
        <url>https://blog.migrosbank.ch/it/6-italia/</url>
        <id>A3401DEA0617A1F47F6017F0E2D194F4</id>
        <title>6. Italia - Banca Migros</title>
        <body>Soluzioni di pagamento: Carta di credito per acquisti di valore inferiore a CHF 90, carta Maestro per il
            pagamento di importi maggiori e i prelevamenti di contanti ai Bancomat. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash in EUR. Banconote in EUR per un valore di almeno CHF 200 per le piccole spese al momento
            dell’arrivo nel paese di destinazione. È consigliabile procurarsi banconote di piccolo taglio. Cambio di
            valuta: I CHF si possono cambiare in EUR agli sportelli di banche, casse di risparmio, uffici postali e
            agenzie di cambio così come in numerosi hotel. È più conveniente prelevare banconote in EUR presso i
            Bancomat locali. Mance: È consuetudine lasciare la mancia per diversi servizi, ad esempio al personale
            addetto alla pulizia delle camere, ai facchini, ai tassisti, alle guide. Nei ristoranti si lascia fino al
            10% dell’importo. Carte di credito: Le carte di credito più comuni sono accettate quasi ovunque. Per
            noleggiare un’auto è consigliabile utilizzare una carta di credito. Spesso gli autonoleggi accettano le
            carte prepagate per il pagamento ma non per la prenotazione. Sono vietati i pagamenti in contanti partire da
            1000 EUR. Per questi importi è necessario pagare con carta di credito, carta Maestro o bonifico. Carte
            Maestro: Abilitate per impostazione standard. In numerosi negozi è possibile pagare con la carta Maestro.
            Controllate che espongano il simbolo Maestro. Con la carta Maestro e il codice PIN è possibile prelevare
            contanti in EUR ai Bancomat. Cercate il simbolo Maestro oppure il logo blu di Cirrus. Particolarità nei
            prelevamenti di denaro: Spesso è possibile prelevare solo con un codice PIN a quattro cifre. Inserite
            soltanto i primi quattro numeri del vostro codice a 6 cifre. Per motivi tecnici è attualmente sconsigliato
            effettuare prelevamenti presso i Bancomat della UniCredit Banca. Importazione/Esportazione di contanti: EUR
            e valute estere: importazione libera di contanti e assegni (da EUR 10 000 dichiarazione obbligatoria),
            esportazione libera di contanti e assegni (da EUR 10 000 dichiarazione obbligatoria). Riconversione nella
            valuta originaria: Gli EUR sono ripresi in tutte le succursali della Banca Migros; Gli EUR possono essere
            cambiati anche ai Changeomat della Banca Migros. Leggete i consigli sugli strumenti di pagamento nelle
            destinazioni più amate dagli Svizzeri per le vacanze estive: Spagna (sia il continente che le isole Baleari
            e Canarie) Grecia Stati Uniti Germania (i due terzi dei turisti hanno scelto l’Europapark) Crociere Canada
            Cipro Portogallo Gran Bretagna   Tornando tuttavia all’articolo “Pagare e prelevare in vacanza: i consigli
            per risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/8/</url>
        <id>2022E4AE283EBAE24438605AEC8C558D</id>
        <title>Finanza e dintorni Archives - Page 8 of 12 - Banca Migros</title>
        <noindex>noindex,follow</noindex>
        <body>Dopo aver dovuto pazientare a lungo, infine è arrivato il momento: negli Stati Uniti sta per concludersi
            l’era dei tassi zero. Fondamentalmente si tratta di una buona notizia per la Svizzera. Ma, purtroppo, le
            ulteriori prospettive di politica monetaria non sono molto incoraggianti. Qui potete informarvi su cosa
            significa concretamente questo aumento. Continuare a leggere
        </body>
    </Document>
    <Document>
        <url>https://blog.migrosbank.ch/it/una-crisi-di-fiducia/</url>
        <id>2856BF37B2999B64D8937B22647DCEAB</id>
        <title>Una crisi di fiducia - Banca Migros</title>
        <body>La recente crisi ha aumentato il mio scetticismo nei confronti del sistema finanziario. Mi consenta una
            domanda di fondo: non è forse giunto il momento di cambiare radicalmente il nostro ordinamento economico?
            Impennata del benessere In Inghilterra e nell’Europa occidentale il benessere è cominciato molto prima
            rispetto all’Asia. Il grafico indica il reale prodotto interno lordo pro capite della popolazione. Sono in
            molti a nutrire un certo scetticismo nei confronti del sistema finanziario. A ragione: perché da un lato
            quasi tutto ciò che facciamo ha una qualche conseguenza finanziaria. Dall’altro, tuttavia, viviamo spesso il
            denaro, nonostante la sua imponente presenza nella nostra quotidianità, come un’entità misteriosa, che non
            comprendiamo fino in fondo: una banconota da mille franchi è solo un foglietto di carta, eppure ha un grande
            valore. La moneta elettronica non è neppure visibile. Il denaro esiste dunque in primo luogo come idea
            astratta nelle nostre teste. Per l’umanità il nostro sistema finanziario è un’enorme benedizione – e
            talvolta anche una maledizione. Il grafico illustra come il benessere è quasi esploso nelle società
            occidentali, soprattutto a partire dal XIX secolo con il processo di industrializzazione e l’affermazione
            dell’economia di mercato. Tuttavia in che modo il sistema finanziario ha contribuito a questa impennata? Le
            monete esistevano già prima come strumento di pagamento. Il fattore determinante è l’accresciuta fiducia
            degli esseri umani nel sistema finanziario. Così si è ampliata repentinamente la cerchia delle persone, con
            le quali era possibile collaborare, indipendentemente dalle barriere linguistiche o culturali. Si è poi
            aggiunta l’accresciuta fiducia nel progresso: chi aveva una buona idea imprenditoriale riusciva a procurarsi
            il capitale necessario senza pagare interessi da strozzino, come succedeva nel Medioevo. Il flusso di denaro
            come arteria pulsante dell’economia Tuttavia, guai se questa fiducia nel sistema finanziario si incrinasse!
            Se la circolazione del denaro si arresta, la nostra economia reagisce come un organismo, nel quale il sangue
            si congela. Lo ha dimostrato inequivocabilmente la crisi finanziaria. Le banche centrali sono riuscite a
            evitare il collasso soltanto con enormi iniezioni di liquidità. La crisi ha scatenato anche critiche di
            fondo al nostro sistema finanziario, che avrebbe scarsa considerazione di valori immateriali quali la
            lealtà, la morale o l’onore. Soprattutto dopo l’ultima crisi, per la nostra società è importante un
            dibattito vivace, costruttivo sui mercati finanziari, che non devono essere né glorificati né demonizzati.
            «Il capitale deve servire all’intero popolo», dichiarava già sessant’anni fa il fondatore della Migros
            Gottlieb Duttweiler. Se ci sintonizziamo su questo principio, tornerà anche la fiducia nel sistema
            finanziario.
        </body>
    </Document>
    <Document>
        <url>https://blog.migrosbank.ch/it/tag/gestione-patrimoniale/</url>
        <id>AD12F9C2C78359F8BD81FA410D1D174F</id>
        <title>Gestione patrimoniale Archivio - Banca Migros</title>
        <noindex>noindex,follow</noindex>
        <body>La Banca Migros guarda al prossimo anno con fiducia in materia di investimenti, ma riduce leggermente
            l’orientamento ciclico della sua asset allocation tattica in risposta ai crescenti rischi. La
            sovraponderazione delle azioni viene diminuita a favore degli investimenti alternativi, mentre le
            obbligazioni rimangono nettamente sottoponderate. Continuare a leggere
        </body>
    </Document>
    <Document>
        <url>https://blog.migrosbank.ch/it/investimenti-di-successo-con-la-banca-migros/</url>
        <id>E181A92C2D7E5A1DEDA8DDB6F6930341</id>
        <title>Investimenti di successo con la Banca Migros</title>
        <body>I mandati di gestione patrimoniale della Banca Migros offrono una performance superiore alla media. Lo
            dimostra il confronto effettuato con un centinaio di gestori patrimoniali svizzeri ed esteri. Ogni anno la
            rivista di economia «Bilanz» valuta circa cento depositi. In questo rating dei gestori patrimoniali
            considera da un lato quelli svizzeri indipendenti dalle banche, dall’altro gli istituti bancari e non
            bancari stranieri, che hanno una succursale in Svizzera. La Banca Migros, in qualità di banca svizzera, è
            dunque esclusa dal confronto, ma se venisse considerata si collocherebbe in un’ottima posizione. Il
            confronto lo dimostra: la gestione patrimoniale della Banca Migros ottiene una performance superiore alla
            media. I mandati di gestione patrimoniale della Banca Migros si collocano in tutte le categorie di rischio
            al di sopra dei valori medi che «Bilanz» ha calcolato per gli ultimi tre anni. Lo stesso vale per i fondi
            strategici, per i quali la Banca Migros segue una strategia d’investimento analoga a quella dei suoi mandati
            di gestione patrimoniale, dove riscuote rassicuranti successi. Così anche gli investitori con un patrimonio
            di piccola e media entità beneficiano di una performance superiore alla media. Mandati di gestione
            patrimoniale «Classic» della Banca Migros Rating dei gestori patrimoniali calcolato da «Bilanz» Categoria di
            rischio Performance (%) Categoria di rischio (1) Performance media per categoria di rischio (%) Performance
            dei Top 5 (%) (2) Conservativa 8.8 Conservativa 1.9 7.0 - 12.1 Bilanciata 14.7 Bilanciata 7.9 3.1 - 17.9
            Crescita 22.2 Moderatamente dinamica 11.7 8.5 - 33.0 Dinamica 27.3 Dinamica 20.3 24.3 - 40,3 Base:
            dall’1.1.2013 al 31.12.2015 (1) Categoria di rischio nel rating dei gestori patrimoniali calcolato da
            Bilanz: Conservativa Portafogli con prevalenza della quota obbligazionaria Bilanciata Azioni e obbligazioni
            quasi con la stessa ponderazione Moderatamente dinamica Portafogli con prevalenza della quota azionaria
            Dinamica Quota azionaria fino al 100 percento (2) Classificata in base al migliore indice di Sharpe Già
            nella valutazione dello scorso anno svolta da «Bilanz» la Banca Migros, con i suoi mandati di gestione
            patrimoniale, si collocava in linea con i migliori offerenti. La buona performance è ascrivibile, da un
            lato, ai processi d’investimento chiaramente strutturati e disciplinati. La Banca Migros segue una strategia
            orientata sul lungo termine ed evita operazioni in un’ottica di breve periodo che, prima di tutto, aumentano
            i costi e i rischi. Dall’altro attua la sua strategia prestando regolarmente attenzione a contenere il più
            possibile i costi. Lo dimostra una valutazione della piattaforma di confronto online Moneyland.ch, dalla
            quale emerge che la Banca Migros applica le spese di gestione patrimoniale più basse tra gli istituti
            finanziari svizzeri. La combinazione dei due elementi, costi bassi e strategia di successo, consentono alla
            Banca Migros di ottenere una performance superiore alla media.
        </body>
    </Document>
    <Document>
        <url>https://blog.migrosbank.ch/it/oggi-la-previdenza-deve-cominciare-prima/</url>
        <id>EA3B1B47AD0F406A0723B26A6D7BA333</id>
        <title>Oggi la previdenza deve cominciare prima</title>
        <body>La previdenza per la vecchiaia è sotto pressione, soprattutto a causa dei tassi estremamente bassi. I
            giovani devono dunque cominciare a risparmiare molto prima. Ma chi compie le mosse giuste non ha bisogno di
            più denaro. A partire da quale età sarebbe opportuno cominciare con i versamenti nel terzo pilastro? Ancora
            poco tempo fa avrei risposto che per la maggior parte delle persone è sufficiente partire dai 40 anni. Solo
            chi risparmia per acquistarsi una casa fa bene a cominciare prima con il pilastro 3a, poiché prelevare
            capitale è permesso per la proprietà abitativa. Ma con i tassi attuali estremamente bassi la mia valutazione
            è superata. Oggi consiglierei di iniziare tra 25 e 30 anni. Infatti questa generazione deve prepararsi
            mentalmente a lavorare oltre i 65 anni. Inoltre le loro rendite nella cassa pensioni segnano un ristagno. Ma
            la buona notizia è che, compiendo le scelte giuste, i giovani possono aumentare notevolmente il loro
            capitale di previdenza senza bisogno di versare più denaro. Dimostriamolo con un esempio concreto.
            Ipotizziamo che vogliate versare complessivamente 100’000 franchi nel terzo pilastro: se risparmiate 5000
            franchi l’anno a partire dai 45 anni, il vostro capitale raggiunge i 124’000 franchi entro il pensionamento,
            con un rendimento del 2 percento. Se invece cominciate già a 25 anni, il versamento annuo si dimezza a 2500
            franchi, perché risparmiate per un periodo due volte più lungo. Sebbene in entrambi i casi utilizziate un
            capitale di pari entità, cominciando presto a risparmiare il vostro patrimonio aumenta di 30’000 franchi in
            più, a 154’000 franchi, grazie agli interessi composti (v. grafico). 30’000 franchi in più di capitale
            grazie al risparmio precoce Il versamento cumulato nel pilastro 3a ammonta a 100’000 franchi in entrambi i
            casi, il rendimento è del 2%: cominciando a risparmiare a 25 anni il capitale raggiunge quota 154’000
            franchi. Chi comincia solo a 45 anni non accumula più di 124’000 franchi. Il tasso d’interesse attuale sul
            conto di previdenza è dello 0,6 percento. Contemporaneamente il rendimento del 2 percento usato nel nostro
            esempio non è senz’altro esagerato. Chi investe il proprio capitale nel pilastro 3a a lungo termine dovrebbe
            puntare su un fondo previdenziale. Ad esempio, il Mi-Fonds (CH) 40 V con una quota azionaria del 40 percento
            ha ottenuto un rendimento medio del 2,6 percento negli ultimi dieci anni, addirittura del 4,6 percento su
            cinque anni. Inoltre gli sgravi fiscali nell’ambito del terzo pilastro contribuiscono notevolmente alla
            crescita del patrimonio. Nell’esempio del versamento annuo di 2500 franchi un single, residente a Berna, con
            un reddito netto di 80’000 franchi può ridurre l’onere fiscale di ben 575 franchi ogni anno (in questo
            calcolo è già inclusa l’imposta sul versamento del capitale al pensionamento). Considerando il risparmio
            fiscale, il capitale previdenziale sale così a 177’000 franchi – un bel successo, partendo dai 100’000
            franchi versati! Proprio quando si è giovani è forte la tentazione di rimandare la previdenza. Ma chi
            resiste a questa tentazione e comincia presto a versare capitale nel pilastro 3a sarà premiato con risultati
            molto migliori sui suoi risparmi, senza dover utilizzare più denaro. La differenza sta nella distribuzione
            più regolare del risparmio e nell’effetto prolungato degli interessi composti. Inoltre, il terzo pilastro
            non comporta affatto una minore flessibilità. Decidete se e quanto versare in un anno in base alla vostra
            situazione finanziaria. Tra l’altro potete sempre passare da un fondo previdenziale a un conto di previdenza
            e viceversa. Soltanto le soluzioni assicurative implicano un impegno a più lungo termine. Ma molti non sanno
            che i versamenti non effettuati nel terzo pilastro non possono più essere recuperati a posteriori. Il fisco
            ha limitato l’importo massimo ammesso a 6768 franchi l’anno. E, soprattutto, il risparmio fiscale vale solo
            per l’anno in corso. In altri termini, se mancate un versamento non potete più godere della deduzione
            fiscale. Per questo motivo è meglio versare regolarmente somme modeste quando si è ancora giovani piuttosto
            che tappare i buchi poco prima della pensione nel panico dell’ultimo momento.
        </body>
    </Document>
    <Document>
        <url>https://blog.migrosbank.ch/it/il-segreto-delle-performance-elevate-dei-mi-fonds/</url>
        <id>17A485F12CF30613497B00E3FD169274</id>
        <title>Il segreto delle performance elevate dei Mi-Fonds</title>
        <body>Un’analisi indipendente rivela che i fondi strategici della Banca Migros consentono di conseguire
            performance nettamente superiori alla media. Il motivo è che, con i suoi Migros Bank Fonds, la Banca Migros
            si concentra su due fattori essenziali per la performance. C’è solo l’imbarazzo della scelta: in Svizzera i
            cosiddetti fondi strategici sono circa 750. E altrettanto grande è la varietà di questi strumenti
            d’investimento, che propongono un mix di azioni e obbligazioni. Il periodico «Finanz und Wirtschaft» ha
            voluto confrontare l’andamento dei fondi sul lungo termine. Per questo ha incaricato l’agenzia viennese di
            analisi indipendenti e-fundresearch.com di valutare i dati della performance negli ultimi dieci anni. Ecco
            qui il gratificante risultato (tedesco): I quattro fondi strategici della Banca Migros con una quota
            azionaria del 10, 30, 40 e 50 percento risultano tra i dieci migliori. Nessun altro offerente ottiene un
            piazzamento altrettanto buono. Il risultato sarebbe stato ancora più brillante se fosse stato considerato il
            quinto fondo strategico della Banca Migros, il Migros Bank (CH) Fonds 45 Sustainable. Eppure il fondo, che
            esiste da meno di dieci anni, occupa la prima posizione in una classifica redatta dalla rivista per i
            consumatori della Svizzera francese «Tout compte fait». La pubblicazione confronta il rendimento dei fondi
            previdenziali che investono secondo criteri sostenibili negli ultimi quattro anni. Il buon piazzamento dei
            Migros Bank manifesta il successo della strategia d’investimento della Banca Migros orientata nel lungo
            termine. In primo luogo non si concentra sulla selezione di singoli titoli, poiché per esperienza questo
            fattore contribuisce al risultato dell’investimento soltanto per il 10 percento circa. È molto più
            importante, con una quota del 90 percento, l’allocazione ottimale del patrimonio tra le diverse classi di
            asset e valute. La Banca Migros punta su questo aspetto, che è fondamentale per la buona performance dei
            Migros Bank Fonds. Un secondo motivo consiste nel fatto che, nell’attuazione della strategia d’investimento,
            la Banca Migros s’impegna con coerenza per limitare al massimo i costi. Ad esempio, per i Migros Bank Fonds
            con una quota azionaria del 10 e del 30 percento, i costi correnti ammontano appena all’1 percento. A titolo
            di confronto, la media del settore per i fondi strategici difensivi è pari all’1,3 percento, come rivelano i
            dati della società di analisi Morningstar. Anche i costi correnti dei Migros Bank Fonds con una quota
            azionaria del 40 e 50 percento sono nettamente al di sotto di quelli di analoghi fondi strategici:
            rispettivamente l’1,0 e l’1,1 percento rispetto alla media del’1,4. In conclusione, è importante scegliere
            un fondo che applichi spese contenute. Perché ogni franco di commissioni in più va ad assottigliare il
            rendimento.
        </body>
    </Document>
    <Document>
        <url>https://blog.migrosbank.ch/it/le-incertezze-politiche-gravano-sul-futuro/</url>
        <id>03057F836476C91E467B38D0FC863C33</id>
        <title>Le incertezze politiche gravano sul futuro - Banca Migros</title>
        <body>Dopo l’elezione di Donald Trump alla presidenza degli Stati Uniti e il recente aumento dei tassi da parte
            della banca centrale americana (Fed), i rendimenti a lungo termine sono notevolmente saliti nella maggior
            parte delle zone monetarie. Attualmente sono comunque pochi i segnali che inducono a credere nell’inizio di
            un duraturo trend al rialzo. Soprattutto in Svizzera i tassi d’interesse dovrebbero rimanere molto bassi in
            prospettiva storica. Dissipati i timori di una crisi economica globale Il 2016 è stato un anno molto
            turbolento per i mercati finanziari. Le temporanee preoccupazioni per l’economia cinese, il crollo del
            prezzo del petrolio e le forti incertezze politiche in Gran Bretagna e negli Stati Uniti hanno fatto
            precipitare i rendimenti dei titoli di stato a nuovi minimi storici in numerosi paesi a metà anno. In luglio
            il rendimento delle obbligazioni della Confederazione, con durata 10 anni, è talora sceso al di sotto del
            -0.60 %. Paesi tra cui la Germania, il Giappone e la Svizzera non pagavano praticamente interessi persino
            sui finanziamenti a lunghissimo termine. Rendimenti dei titoli di stato con durata 10 anni Con l’elezione di
            Donald Trump a 45° presidente degli Stati Uniti e il recente aumento dei tassi da parte della banca centrale
            statunitense, verso fine anno i rendimenti hanno registrato un’impennata in tutto il mondo. L’attenuarsi dei
            timori deflazionistici e il vigore inaspettato dell’economia mondiale hanno spostato in secondo piano le
            paure di una crisi congiunturale globale. Contrariamente alle attese degli operatori di mercato, la «Brexit»
            e l’esito delle elezioni americane non hanno provocato un immediato deteriorarsi della congiuntura globale.
            Inoltre, le speranze di un poderoso incremento delle spese per l’infrastruttura hanno fatto salire le
            aspettative d’inflazione. Trend al rialzo solo passeggero Il trend al rialzo dei tassi d’interesse non
            dovrebbe essere comunque duraturo. L’inflazione è aumentata in molti paesi: persino nell’Eurozona si è
            avvicinata al target della Banca centrale europea (BCE), pari al 2% scarso, ma scaturisce soprattutto dalla
            ripresa dei prezzi dell’energia e delle materie prime. Nella maggior parte dei paesi europei mancano tuttora
            segnali di un’accelerazione della crescita salariale o dei consumi a causa della disoccupazione elevata. La
            forte globalizzazione dell’economia impedisce inoltre una penuria dell’offerta per beni e servizi che
            spingerebbe i prezzi al rialzo. sinistra: inflazione annua dei prezzi al consumo destra: inflazione core
            (aumento annuo dei prezzi, esclusi i generi alimentari e l’energia) La Fed conferma il suo ruolo di leader
            La Fed dovrebbe dunque rimanere l’unica banca centrale in grado di aumentare i tassi nel prossimo periodo,
            ma non è sicuro che riesca a mantenere la frequenza prevista di 2-3 rialzi dei tassi dello 0.25% l’uno per
            l’anno in corso. La disoccupazione ha segnato un forte calo, ma le pressioni inflazionistiche negli Stati
            Uniti aumentano solo di poco. La crescita del reddito medio rimane modesta anche a otto anni di distanza
            dall’ultima recessione. Con l’elezione di Donald Trump le previsioni riguardanti la Fed si sono fatte
            tuttavia più incerte. Nuove barriere commerciali potrebbero frenare la crescita economica e, nel contempo,
            indurre un aumento dei prezzi. Se Donald Trump dovesse realizzare i suoi progetti di costruzione del muro al
            confine con il Messico e di rinnovo dell’infrastruttura, le retribuzioni nell’edilizia e in alcuni comparti
            industriali potrebbero registrare una forte ascesa. Tuttavia l’entità di questi progetti e i tempi della
            loro attuazione non sono ancora chiari. Nel settore dell’infrastruttura Trump aveva annunciato un aumento
            della spesa pubblica del 25% circa durante la campagna elettorale. La pianificazione di grandi progetti
            infrastrutturali richiede tuttavia tempi lunghi, pertanto tendiamo a escludere impulsi sensibili prima del
            2018. La nomina decisa da Trump dell’ultraconservatore Mick Mulvaney, noto per la sua linea dura sulle
            questioni finanziarie, alla guida dell’«Office of Management and Budget», l’autorità americana preposta alla
            gestione del bilancio, induce a credere che gli investimenti potrebbero essere al di sotto di quanto
            annunciato durante la campagna elettorale. Di conseguenza la banca centrale americana non stringerà troppo i
            freni. In considerazione del buono stato di salute dell’economia americana e dell’avanzata fase di recupero
            del mercato del lavoro, è ipotizzabile che nel corso dell’anno saranno decisi due aumenti del tasso di
            riferimento dello 0.25 % l’uno, andando così ad allargare ulteriormente lo spread dei tassi con le altre
            economie avanzate. Questo movimento è tuttavia in gran parte già scontato dai mercati. Sia il dollaro sia i
            tassi a lungo termine sull’USD sono saliti parecchio verso la fine dello scorso anno. Per entrambi si
            prevede ora un andamento laterale. Rispetto al CHF il dollaro dovrebbe continuare a muoversi vicino alla
            parità. Andamento dell’USD e dell’EUR rispetto al CHF La BCE non segue ancora le orme della Fed
            Nell’Eurozona non si attende un cambiamento di rotta della politica monetaria per il 2017. La Banca centrale
            europea (BCE) ha già definito nel dicembre scorso la sua tabella di marcia per l’anno corrente, estendendo
            il suo programma di acquisto di titoli almeno sino alla fine del 2017. La conseguente riduzione del volume
            mensile di acquisti da 80 a 60 miliardi di euro a partire dal prossimo aprile non rappresenta dunque un
            sostanziale irrigidimento del corso di politica monetaria. In considerazione della migliorata situazione
            economica e dei negativi effetti collaterali della politica dei tassi bassi si moltiplicano tuttavia le
            pressioni sulla BCE affinché abbandoni il suo corso espansivo. Contemporaneamente i rischi politici si sono
            molto accentuati. Nei Paesi Bassi, in Francia e in Germania sono in programma per quest’anno consultazioni
            elettorali che potrebbero mettere in discussione gli equilibri dell’Unione monetaria. Inoltre sulla Russia,
            sugli Stati Uniti e sulla Turchia gravano maggiori incertezze che rischiano di turbare il clima di fiducia
            delle imprese europee e compromettere la ripresa del mercato del lavoro. Quest’anno la BCE non dovrebbe
            dunque modificare il suo corso. Tassi di riferimento in Svizzera, nell’Eurozona e negli Stati Uniti Le
            riserve valutarie della BNS continuano ad aumentare, il tasso negativo si conferma Con l’accrescere dei
            rischi globali, in alcune fasi il franco svizzero potrebbe essere richiesto più spesso come bene rifugio. La
            BNS continuerà ad attuare interventi puntuali per indebolire il franco rispetto all’euro qualora fosse
            necessario. Se in seguito a stravolgimenti politici nell’Eurozona l’euro dovesse subire pressioni troppo
            pesanti al ribasso, è probabile che la BNS si dimostri più tollerante rispetto al passato in caso di
            cedimenti del cambio EUR/CHF. Gran parte dell’industria svizzera ha gradualmente superato lo shock del
            franco. La BNS dovrebbe inoltre impegnarsi a frenare l’espansione della base monetaria. Andamento delle
            riserve valutarie della BNS e della base monetaria Dal momento che il franco svizzero rimane forte, la BNS
            si atterrà al tasso negativo per tutto l’anno. Un aumento della fascia di oscillazione del Libor non
            dovrebbe essere preso in considerazione prima del 2018.
        </body>
    </Document>
    <Document>
        <url>https://blog.migrosbank.ch/it/pagina/6/</url>
        <id>62168224035791212E8B8A68A652EB05</id>
        <title>Blog Banca Migros</title>
        <body>Gli investimenti sostenibili godono di una crescente popolarità. In Svizzera alla fine del 2015 191,9
            miliardi di franchi, ovvero circa il 7% di tutti i patrimoni gestiti, erano già investiti secondo criteri
            sostenibili. A che cosa è dovuta questa tendenza? Continuare a leggere
        </body>
    </Document>
    <Document>
        <url>https://blog.migrosbank.ch/it/tag/debiti/</url>
        <id>0C4D5B3C1A8E401C116303B0BA790B0D</id>
        <title>Debiti Archivio - Banca Migros</title>
        <noindex>noindex,follow</noindex>
        <body>Le banche centrali hanno un problema: i loro tassi negativi funzionano soltanto se la gente non si rifugia
            nella liquidità. Per questo si sta già discutendo la possibilità di introdurre un divieto. Un’alternativa
            meno radicale è l’idea della cosiddetta «moneta di ghiaccio»: in altri termini il valore del denaro viene
            progressivamente eroso. Continuare a leggere
        </body>
    </Document>
    <Document>
        <url>https://blog.migrosbank.ch/it/l-auto-con-un-finanziamento-vantaggioso/</url>
        <id>243E80E338EFFC6337C020FEBEFCD93F</id>
        <title>L’auto con un finanziamento vantaggioso - Banca Migros</title>
        <body>Il leasing è popolare, ma costa caro. Confronti svolti da organi indipendenti confermano inoltre che il
            credito privato online della Banca Migros è più vantaggioso. Quasi la metà di tutte le vetture nuove in
            circolazione sulle strade svizzere non appartiene agli automobilisti, bensì a una società di leasing. Ma
            molti non sanno che il leasing comporta notevoli svantaggi. Prima di tutto è costoso, come confermano
            indagini indipendenti. La rivista per i consumatori K-Tipp ha confrontato diverse varianti di finanziamento
            per un’Opel Zafira. Risultato: il credito privato online della Banca Migros è nettamente più vantaggioso di
            altre sei diverse proposte di leasing considerate nel test. Il risparmio sull’intera durata è compreso tra
            380 e 790 franchi. Allo stesso risultato giunge il confronto tra i prezzi della rivista Beobachter, che
            scrive: Un credito privato offre maggiore libertà e in entrambi gli esempi è anche più vantaggioso. Ma altri
            argomenti depongono a favore del credito privato. Il principale è che l’auto è vostra! Per questo motivo
            potete decidere di venderla quando volete, mentre con una risoluzione anticipata del contratto di leasing
            pagate una penale pesante, spesso di diverse migliaia di franchi. Vi costa anche percorrere più chilometri
            di quelli previsti. Con il leasing, inoltre, non potete scegliere liberamente la copertura assicurativa e di
            norma dovete rivolgervi a un garage prestabilito. La rivista Beobachter ha scoperto che numerosi garage
            chiedono ai loro clienti del leasing di pagare i cosiddetti “costi di manutenzione”. In un caso concreto,
            alla scadenza del contratto di leasing il garage avrebbe addebitato altri 4700 franchi. Infine il credito
            privato offre vantaggi anche dal punto di vista fiscale: gli interessi sono deducibili dall’imposta sul
            reddito, mentre sulle rate del leasing viene prelevato l’8% di IVA.
        </body>
    </Document>
    <Document>
        <url>https://blog.migrosbank.ch/it/quante-verde-il-vostro-fondo-marchi-per-prodotti-finanziari-sostenibili/
        </url>
        <id>FBCA7FE63B8EB5CA248145E78672C3AC</id>
        <title>Quant’è «verde» il vostro fondo? – Marchi per prodotti finanziari sostenibili - Banca Migros</title>
        <body>Il termine «investimento sostenibile» non è una denominazione protetta. Ogni offerente ha sviluppato una
            propria definizione di fondi sostenibili. Grazie ai marchi di qualità è più facile comprenderne il
            significato esatto. Tutti conoscono i variopinti marchi di qualità di Max Havelaar, MSC e Heidi. Solo nel
            settore alimentare il sito Labelinfo.ch conta 64 marchi (o etichette) di qualità utilizzati in Svizzera. Per
            quanto appaiano diverse, tutte le etichette assolvono alle stesse funzioni di base. Sulla scorta del marchio
            Max Havelaar, che indica pratiche commerciali eque, è possibile esaminarle più nel dettaglio. Caratteristica
            del prodotto. Con il marchio Max Havelaar, l’acquirente sa già a colpo d’occhio che per la realizzazione del
            prodotto i piccoli contadini e i lavoratori delle piantagioni nei paesi emergenti e in via di sviluppo hanno
            ricevuto un salario equo, con il quale possono dunque migliorare le proprie condizioni di vita a lungo
            termine. Standard. L’organizzazione che conferisce il marchio contribuisce allo sviluppo di uno standard o
            addirittura ne è l’ideatrice. Questo standard viene continuamente verificato e migliorato. Nel caso di Max
            Havelaar si tratta dell’organizzazione indipendente Fairtrade International. Controllo. Il marchio si fonda
            sulla trasparenza e svolge una funzione di controllo, anche in collaborazione con altri organismi di
            certificazione. Per il cliente un marchio conosciuto implica una maggiore efficienza. Una volta effettuata
            la ricerca, il cliente può comprare in tutta tranquillità i prodotti che riportano quell’etichetta. Un
            marchio trasmette fiducia Nel settore degli investimenti ogni fondo dev’essere approvato dall’Autorità
            federale di vigilanza sui mercati finanziari (FINMA) che verifica il rispetto delle normative vigenti.
            L’ammissione da parte della FINMA si può già interpretare come una sorta di marchio, pertanto in passato non
            è stato necessario introdurre ulteriori etichette. Con lo sviluppo degli investimenti sostenibili la
            situazione è completamente cambiata. Agli investitori non basta più la verifica del rispetto delle
            normative, desiderano anche sapere in che modo la banca integra nella propria analisi il concetto di
            sostenibilità sotto il profilo ecologico, sociale ed economico (ESG). ESG è l’ abbreviazione di
            “Environment, Social and Governance”. Mentre nel settore alimentare esiste un’ampia varietà di etichette,
            nel campo degli investimenti sostenibili la scelta è piuttosto limitata. A parte i marchi propri di alcune
            aziende (ad es. Futura del gruppo Raiffeisen) e le etichette governative in Francia e Austria, non rimangono
            che due organizzazioni indipendenti per i fondi d’investimento: Luxflag e Eurosif. Luxflag, la più piccola
            delle due, ha creato la propria etichetta ESG nel 2014 e l’ha finora assegnata soltanto a 13 fondi. Molto
            più ampia è invece Eurosif, che assieme all’organizzazione partner Forum Nachhaltige Geldanlagen (FNG),
            attiva nei Paesi di lingua tedesca, definisce attualmente gli standard europei nel settore degli
            investimenti sostenibili. Più di 700 fondi d’investimento sostenibili rispettano già il Codice Europeo per
            la Trasparenza e possono esibire il logo corrispondente (v. figura). Ma come funziona esattamente il marchio
            conferito anche ai fondi sostenibili della Banca Migros? Ritorniamo alle tre funzioni di base di
            un’etichetta. Caratteristica del prodotto. Il logo contrassegna soltanto i fondi con un approccio
            d’investimento sostenibile e quindi li distingue dall’universo dei fondi tradizionali. Standard. Considerata
            l’ampia varietà di strategie d’investimento applicabili e le diverse interpretazioni di sostenibilità, l’FNG
            rinuncia a definire criteri specifici per i fondi sostenibili. L’organizzazione stabilisce piuttosto uno
            standard per la pubblicazione di tutti i dati rilevanti in merito alla sostenibilità dell’offerente del
            fondo. Nel cosiddetto rapporto sulla trasparenza, la società del fondo deve fornire informazioni in quattro
            settori: la strategia sostenibile applicata, la valutazione delle imprese, il processo di gestione del fondo
            e il sistema di controllo. Controllo. L’FNG esamina le informazioni pubblicate nel rapporto sulla
            trasparenza e ne verifica completezza e disponibilità. Non è prevista una revisione dei processi descritti.
            La sostenibilità è strettamente legata alla trasparenza Come già implica il nome, il logo di trasparenza
            definisce solo uno standard per la pubblicazione di informazioni rivolte agli investitori. Per sapere qual è
            l’approccio di un fondo alle questioni ecologiche, si deve quindi consultare il rapporto sulla trasparenza.
            Poiché gli offerenti non sono obbligati ad adattare il proprio concetto di sostenibilità a uno specifico
            standard, l’impegno necessario per conseguire l’etichetta è relativamente poco oneroso. Per questo motivo
            c’è da meravigliarsi se un offerente rinuncia a ottenerla. È dunque consigliabile esaminare il rapporto di
            trasparenza prima di investire. Visto che normalmente il documento consiste di più pagine, si raccomanda di
            concentrare l’attenzione su alcuni punti principali. In questo articolo trovate un riassunto degli aspetti
            fondamentali da considerare nella scelta dei fondi. Consigli di lettura Rapporto sulla trasparenza dei
            Migros Bank Fonds sostenibili Questionario del Codice Europeo per la Trasparenza Morningstar: «Quanto sono
            sostenibili i fondi sostenibili?» (in tedesco)
        </body>
    </Document>
    <Document>
        <url>https://blog.migrosbank.ch/it/carta-maestro-senza-quota-annua/</url>
        <id>1C455C3801E28BCDA5592E88E9F8A644</id>
        <title>Carta Maestro senza quota annua - Banca Migros</title>
        <body>La Banca Migros introduce un nuovo modello di prezzi per la carta Maestro e abolisce la quota annua. È
            così la prima banca in Svizzera a offrire la carta Maestro incondizionatamente a tutti i clienti senza
            addebito della quota annua. Dal 1° luglio 2015 la Banca Migros rinuncia alla quota annua, sinora di 30
            franchi, sulle carte Maestro in CHF. Per i clienti del Premium Banking e i clienti ipotecari la quota è
            abolita non solo sulla carta principale, ma anche sulle carte supplementari. Sempre dal 1° luglio le
            commissioni applicate da banche terze alle carte Maestro saranno regolamentate diversamente. Sono
            interessati i prelevamenti di contanti, che i clienti della Banca Migros effettuano con la carta Maestro ai
            Bancomat di terzi. Da anni le banche terze addebitano alla Banca Migros due franchi per ogni prelevamento.
            La Banca Migros ha deciso di seguire la prassi diffusa nel settore riaddebitando ai propri clienti le
            commissioni applicate da banche terze secondo il principio di causalità. Chi preleva contanti dai Bancomat
            della Banca Migros non paga spese. In circa 150 ubicazioni trovate oltre 200 distributori automatici di
            banconote, presso i quali potete continuare a effettuare prelevamenti senza spese. Lo stesso vale per i 580
            supermercati Migros: alla cassa o al servizio clienti prelevate contanti esenti da commissioni, con il
            vantaggio di scegliere il taglio delle banconote, a differenza di quanto avviene al Bancomat. E risparmiate
            tempo, combinando il prelevamento di denaro con l’acquisto. Pagare i propri acquisti senza contanti con la
            carta Maestro è ancora più comodo. Tra l’altro potete pagare senza contanti non solo nei negozi, ma anche
            tra conoscenti e amici. Sfruttate la funzione MobilePay P2P sull’app Mobile Banking della Banca Migros.
        </body>
    </Document>
    <Document>
        <url>https://blog.migrosbank.ch/it/autore/kat/</url>
        <id>E1444C3A91A294269CF78E5BCF62E5C7</id>
        <title>Thomas Kaufmann, Autore di Banca Migros</title>
        <body>Recentemente le due società di consulenze immobiliari Wüest Partner e IAZI hanno pubblicato gli ultimi
            dati sul mercato immobiliare in Svizzera. Continuare a leggere
        </body>
    </Document>
    <Document>
        <url>https://blog.migrosbank.ch/it/quanto-e-pericolosa-una-recessione-per-la-svizzera/</url>
        <id>E9CC87322FBB0F32071D194429B39FDC</id>
        <title>Quanto è pericolosa una recessione per la Svizzera?</title>
        <body>L’economia svizzera risente del franco forte e accusa una crescita negativa per la prima volta dal 2011.
            Il nostro paese scivolerà presto in una crisi? Molto probabilmente la Svizzera è già in recessione. Secondo
            la definizione, infatti, bastano due trimestri consecutivi con una crescita negativa. Da gennaio a marzo il
            prodotto interno lordo (PIL) era già retrocesso dello 0,2 percento e nel secondo trimestre ha proseguito la
            flessione (il dato statistico sarà pubblicato il 28 agosto). Ma questi dati trimestrali ci dicono poco del
            vero stato di salute della nostra economia. Il quadro è infatti distorto da troppi fattori provvisori. Per
            esempio alcuni elementi, fondamentalmente dannosi, spingono temporaneamente il PIL al rialzo come un fuoco
            di paglia: un apparato statale gonfiato come la Grecia di qualche tempo fa, una bolla immobiliare come in
            Spagna e negli Stati Uniti oppure la svalutazione della propria moneta come sta succedendo nella zona euro.
            Ancora nel 2006 l’economia greca brillava con una crescita del 6 percento. Per questo motivo il trend di
            crescita a lungo termine di un paese è molto più eloquente. Nel grafico è illustrato l’aumento del PIL in
            Svizzera come media mobile su dieci anni (v. esempio di lettura). Con questa raffigurazione appiattita
            possiamo eliminare le provvisorie fluttuazioni congiunturali, come sta avvenendo con il franco
            sopravvalutato. Inoltre il grafico presenta la crescita del PIL pro capite. Consideriamo così che, con una
            crescita demografica sostenuta (per esempio a causa di un tasso elevato di immigrazione), il benessere è
            distribuito su un numero più elevato di persone. La crescita della Svizzera dal 1880 Trend di crescita a
            lungo termine dell’economia svizzera (PIL reale pro capite): il tasso di crescita corrisponde alla media
            mobile degli ultimi dieci anni. Ogni punto rappresenta dunque il valore medio del decennio che si conclude.
            Esempio di lettura: dal 2005 al 2015 la Svizzera è cresciuta in media dello 0,8 percento l’anno. Dal grafico
            emerge che i tempi d’oro degli anni del dopoguerra sono passati, tuttavia la flessione della crescita nel
            nostro paese non è ancora drammatica, mentre in Giappone e nella zona euro si parla già di un “decennio
            perduto”. È un dato di fatto che praticamente nessun paese industriale ha superato la crisi finanziaria
            meglio della Svizzera. (Il raffronto dettagliato tra i paesi è pubblicato nel dossier qui sotto). Per
            numerosi paesi della zona euro il ritorno a tassi di crescita più elevati ha invece un’importanza vitale.
            Solo così potranno rispondere ai loro problemi acuti, in particolare il dilagante debito pubblico, la
            disoccupazione imperante e la compromessa stabilità delle istituzioni sociali. La Svizzera gode tuttavia di
            una posizione eccellente su tutti questi fronti, di conseguenza può superare molto meglio anche una
            provvisoria frenata della congiuntura. Anche questi articoli potrebbero interessarvi: I veri motivi dello
            stallo in Europa Lavoro: croce e delizia
        </body>
    </Document>
    <Document>
        <url>https://blog.migrosbank.ch/it/tag/grecia/</url>
        <id>F9986A001C2A60C5BA5134DE26620C58</id>
        <title>Grecia Archivio - Banca Migros</title>
        <noindex>noindex,follow</noindex>
        <body>Come si separa il tuorlo dall’albume in un uovo strapazzato? È più o meno così che si presenta il dilemma
            dell’eurozona. Questo persistente caos relativo a una possibile uscita della Grecia dall’Unione monetaria
            mostra soprattutto una cosa: l’euro ha gravi difetti di costruzione. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/gestione-patrimoniale/pagina/2/</url>
        <id>D906D90B0B5146472BDF3BB7211CDED7</id>
        <title>Gestione patrimoniale Archivio - Page 2 of 2 - Banca Migros</title>
        <noindex>noindex,follow</noindex>
        <body>La gestione patrimoniale della Banca Migros risponde ai tassi d’interesse negativi con una soluzione
            favorevole alla clientela, riducendo la quota obbligazionaria e, provvisoriamente, le commissioni. I mandati
            di gestione patrimoniale della Banca Migros, proposti già oggi a condizioni vantaggiose, diventano ancora
            più interessanti. Continuare a leggere
        </body>
    </Document>
    <Document>
        <url>https://blog.migrosbank.ch/it/trasferire-denaro-con-lo-smartphone-diventa-ancora-piu-semplice/</url>
        <id>07D2E0B53789AF6C9F9436F2F640DA8A</id>
        <title>P2P - Trasferire denaro con il cellulare diventa</title>
        <body>La Banca Migros amplia la propria offerta di mobile banking. MobilePay P2P consente di trasferire denaro
            con lo smartphone. Ora la possibilità è estesa anche ai non clienti. L’operazione è rapida e sicura. Inoltre
            il denaro può essere trasferito anche senza registrarsi. Succede spesso che manchino i contanti giusti per
            rimborsare piccole somme di denaro ad amici e conoscenti. Per esempio se qualcuno ha anticipato il costo del
            pranzo o dei biglietti. In queste situazioni può capitare di dover correre dietro al denaro. Lo stesso vale
            se siete cassieri di un’associazione e cercate di incassare la quota annua dagli altri soci. Non è piacevole
            neppure dover pagare la babysitter e non avere le banconote giuste nel portamonete Ormai da un anno la Banca
            Migros offre una soluzione semplice con MobilePay P2P. Così potete inviare denaro a un terzo o riceverlo da
            questa persona con lo smartphone. Basta conoscere il numero di cellulare della controparte. Questo servizio
            si trova nell’app Mobile Banking della Banca Migros e sinora era a disposizione soltanto dei clienti. D’ora
            in poi potranno beneficiare di MobilePay P2P anche i non clienti Chi non è cliente utilizza il servizio dal
            sito p2p.ch oppure scaricando gratuitamente la nuova app P2P. Nel sito p2p.ch inserire i dati del
            trasferimento è semplice e veloce e non occorre registrarsi. D’altro canto l’app offre il vantaggio di
            memorizzare i dati del conto e della carta di credito e consente di importare i numeri di cellulare dalla
            rubrica. L’app è quindi indicata per coloro che vogliono trasferire denaro regolarmente. Funziona così: chi
            invia denaro sceglie la propria carta di credito o il conto PayPal per l’addebito. Oltre all’importo basta
            immettere il nome e il numero di cellulare del destinatario. Il processo di pagamento è semplicissimo anche
            per il destinatario: non deve scaricare app, come invece succede con i sistemi di pagamento via cellulare.
            Riceve un sms e deve soltanto aprire il link trasmesso, dove il destinatario inserisce il conto bancario,
            postale o PayPal per l’accredito. MobilePay P2P è gratuito Non sono addebitate commissioni annuali né per le
            singole operazioni. Le spese di terzi per il pagamento tramite carta di credito e PayPal sono per ora
            assunte dalla Banca Migros. Dal sito p2p.ch e con la nuova app P2P è possibile trasferire fino a 100 franchi
            per operazio-ne. Per importi superiori fino a 1000 franchi è consigliabile utilizzare l’opzione di pagamento
            introdotta già un anno fa, con l’app Mobile Banking della Banca Migros. Partecipate al nostro gioco a premi.
        </body>
    </Document>
    <Document>
        <url>https://blog.migrosbank.ch/it/p2p-concorso/</url>
        <id>B16105C43E13223F38F83792F03F0A72</id>
        <title>Cerchiamo il graffito luminoso più originale</title>
        <body>Inviateci un graffito luminoso creato da voi. Le nostre semplici istruzioni vi spiegano come creare un
            graffito luminoso con lo smartphone o la macchina fotografica. Le opere più originali saranno pubblicate
            nella nostra fanpage di facebook e nel blog. Inoltre, tra le migliori immagini inviate saranno estratti a
            sorte due set GoPro di melectronics del valore di 600 franchi l’uno. Buona Fortuna! Qui potete consultare le
            istruzioni per creare i vostri graffiti luminosi: con lo smartphone con la fotocamera reflex Il concorso
            dura dal 27 luglio al 14 agosto 2015. Potete partecipare caricando la vostra immagine con il modulo di
            partecipazione oppure inviandola per mail all’indirizzo BriefkastenBlog@bancamigros.ch. Indicate nella mail
            con quale dispositivo avete realizzato il graffito. Da qui passate alle condizioni di partecipazione.
            Maggiori informazioni su come inviare e ricevere denaro con MobilePay P2P sono pubblicate all’indirizzo
            p2p.ch. Per saperne di più cliccare qui. Un consiglio: il prossimo 1° agosto è ideale per creare graffiti
            luminosi! Vi auguriamo buon divertimento e aspettiamo tante belle immagini!
        </body>
    </Document>
    <Document>
        <url>https://blog.migrosbank.ch/it/p2p-concorso/condizioni-di-partecipazione-p2p-graffiti-luminosi/</url>
        <id>CBD5BA52D0D6EBA6C4E4ECA8DFC41115</id>
        <title>Condizioni di partecipazione graffiti luminosi - Banca Migros</title>
        <body>Organizzatore L’organizzatore del gioco a premi è la Banca Migros SA Industriestrasse 17 CH-8304
            Wallisellen Svizzera Durata e comunicazione Il concorso dura dal 27 luglio al 14 agosto 2015. Il vincitore
            riceverà informazioni da noi alla fine del concorso. Regole del gioco I partecipanti sono invitati a inviare
            l’immagine creata personalmente di un graffito luminoso (v. descrizione del concorso). Le immagini trasmesse
            non devono violare i diritti della personalità e di proprietà. Possono essere caricate con il modulo blog
            oppure inviate per mail all’indirizzo briefkastenblog@migrosbank.ch. Tra le migliori immagini inviate
            saranno estratti a sorte due vincitori, ognuno dei quali riceverà in premio un set GoPro di melectronics del
            valore di 600 franchi. Le opere più originali saranno pubblicate sulla fanpage di facebook della Banca
            Migros e nel blog. Tutte le immagini inviate possono essere utilizzate dalla Banca Migros nell’ambito di
            questa campagna. Lo stesso utente può partecipare un’unica volta. Le immagini pervenute dopo la chiusura del
            gioco a premi non saranno più prese in considerazione, indipendentemente dalla causa del ritardo. La Banca
            Migros SA informa i vincitori per mail e comunica le fasi successive del concorso.Il diritto a ricevere il
            premio decade se questo non può essere trasmesso per posta o elettronicamente al vincitore, per cause a lui
            imputabili (indirizzo errato, mancato ritiro del premio ecc.) entro due settimane dall’avvenuta
            comunicazione della vincita. Condizioni di partecipazione Hanno diritto di partecipare le persone con piena
            capacità di agire, che abbiano compiuto 18 anni e siano domiciliate in Svizzera. La partecipazione al gioco
            a premi implica il consenso all’eventuale utilizzo dei dati personali a fini di marketing da parte della
            Banca Migros SA. Non saranno trasmessi dati a terzi. La partecipazione al gioco a premi è gratuita. Tutte le
            spese derivanti dalla partecipazione (ad esempio l’accesso online) sono esclusivamente a carico del
            partecipante. I collaboratori della Banca Migros SA e i collaboratori delle agenzie coinvolte nello
            svolgimento del gioco a premi sono esclusi dalla partecipazione. I partecipanti, che violano le condizioni
            di partecipazione, possono essere esclusi con effetto immediato dal gioco a premi. Se sussistono le
            condizioni dell’esclusione, i premi possono essere revocati a posteriori oppure può essere chiesta la
            restituzione di quelli già pagati o consegnati oppure possono essere apportate le rispettive modifiche alle
            classifiche. Il consenso alla partecipazione può essere revocato in qualsiasi momento inviando una mail
            all’indirizzo briefkastenblog@migrosbank.ch. In questo caso il partecipante dichiara contemporaneamente di
            non partecipare più al gioco a premi ed eventuali premi assegnati non possono più essere riscossi. È escluso
            il ricorso alle vie legali e non viene tenuta alcuna corrispondenza sul gioco a premi, su eventuali
            esclusioni ecc. Esonero dell’organizzatore L’organizzatore o le agenzie incaricate dello svolgimento del
            gioco a premi sono autorizzate a sospendere, interrompere o terminare il gioco a premi se durante lo
            svolgimento sono cambiate le regole in merito alle promozioni in facebook, di conseguenza lo svolgimento del
            gioco non è possibile in conformità alle condizioni vigenti di facebook oppure il gioco a premi è bloccato
            da facebook per qualunque motivo è stato constatato un tentativo di abuso mediante manipolazioni non è più
            garantito uno svolgimento regolare, in particolare per mancato funzionamento dell’hardware o del software,
            errori nei programmi, virus informatici oppure interventi non autorizzati da parte di terzi nonché problemi
            meccanici, tecnici o giuridici per cause di forza maggiore o altri motivi giuridici Una determinata
            disponibilità del gioco a premi non è garantita, in particolare problemi tecnici o lavori di manutenzione
            imprevedibili possono comportare interruzioni e ritardi. L’organizzatore può modificare il gioco a premi e
            le condizioni di partecipazione senza indicarne i motivi. In questo caso l’organizzatore informerà i
            partecipanti dei cambiamenti. I partecipanti non sono autorizzati ad avanzare pretese nei confronti
            dell’organizzatore in seguito a un cambiamento del gioco a premi o delle condizioni di partecipazione. È
            escluso il ricorso alle vie legali. Al gioco a premi si applica esclusivamente il diritto svizzero. Se
            alcuni punti delle presenti condizioni di partecipazione sono inefficaci o incomplete, le restanti
            condizioni rimangono valide. Esonero di facebook La presente attività promozionale non ha alcun rapporto con
            facebook, che non la sponsorizza, non la sostiene né la organizza in alcun modo. Il destinatario delle
            informazioni messe a disposizione dai partecipanti non è facebook, bensì la Banca Migros SA. Prendendo parte
            al concorso il partecipante acconsente all’utilizzo dei suoi dati all’interno della Banca Migros SA a scopi
            di marketing. I dati non saranno trasmessi a terzi. La partecipazione al gioco a premi sarà pubblicizzata
            tramite facebook. Con la partecipazione al concorso il partecipante riconosce il pieno esonero di facebook
            da eventuali responsabilità.
        </body>
    </Document>
    <Document>
        <url>https://blog.migrosbank.ch/it/tag/denaro/</url>
        <id>C516EF780EF1DCEEF5E28B723F31CC63</id>
        <title>Denaro Archivio - Banca Migros</title>
        <noindex>noindex,follow</noindex>
        <body>Anche lo scorso Natale migliaia di oggetti hanno cambiato proprietario. Un regalo piuttosto comune in
            Svizzera è il marengo. Queste monete d’oro hanno un glorioso passato, ma chi le riceve spesso non sa quanto
            valgano davvero. Continuare a leggere
        </body>
    </Document>
    <Document>
        <url>https://blog.migrosbank.ch/it/le-banking-ha-molto-da-offrire-forse-piu-di-quanto-crediate/</url>
        <id>4BE06DECE5919D62DB9FB45A107B2898</id>
        <title>L’e-banking ha molto da offrire – forse più di quanto crediate - Banca Migros</title>
        <body>Eseguite già le operazioni bancarie online. Ma conoscete tutte le funzioni pratiche dell’e-banking della
            Banca Migros? Nella seconda parte della nostra rubrica dedicata all’e-banking trovate consigli per
            utilizzarlo ancora meglio con il PC, il laptop o il tablet. Sul vostro PC, laptop o tablet vi piacerebbe
            avere un riepilogo sintetico di tutti i conti della vostra famiglia? Vi interessano le operazioni di borsa e
            la variazione di valore del vostro deposito? Oppure volete essere sempre al corrente dei vostri pagamenti e
            delle operazioni eseguite con le tessere? Per tutto questo l’e-banking mette oggi a disposizione oltre
            trenta cosiddetti widget, finestre interattive che potete scegliere e disporre sullo schermo come preferite.
            Funziona così: nella versione standard sono già attivati alcuni widget, ma potete selezionarne altri in alto
            a destra nella pagina iniziale dell’e-banking alla voce «Adattare pagina iniziale». Infine disponete le
            finestre come preferite. Uno dei widget a disposizione riguarda le cosiddette e-fatture. Di che cosa si
            tratta? Potete risparmiarvi il lavoro di inserire manualmente i dati delle polizze di versamento o di
            eseguire la scansione con il cellulare. È più comodo se non vi fate più inviare le fatture per posta, ma
            scegliete la trasmissione elettronica nell’e-banking. Le e-fatture consentono di risparmiare non solo tempo,
            ma anche spese a seconda dell’emittente. Vi vengono trasmesse in modalità protetta e possono essere
            verificate e pagate singolarmente nell’e-banking, oppure scegliete l’opzione dell’autorizzazione permanente,
            con la quale i pagamenti sono eseguiti automaticamente. Questa opzione è consigliabile ad esempio in caso di
            assenze prolungate, per evitare richiami. Aderire a questo servizio gratuito nell’e-banking è semplicissimo.
            Alla voce del menu «E-fattura» selezionate «Attivare numero partecipante». Cliccate quindi su «Emittenti di
            fattura» per cercare le società che dovranno inviarvi le fatture elettronicamente. Potete farvi inviare
            elettronicamente anche la corrispondenza della Banca Migros, risparmiando così le spese postali. Nella
            pagina iniziale dell’e-banking selezionate la funzione «Impostazioni», quindi «E-documenti» per scegliere
            l’invio per posta o in formato elettronico dei documenti riguardanti i vostri conti e depositi. Alla voce
            «Impostazioni»/«SMS/E-Mail» potete inoltre attivare il servizio delle notifiche, che vi informa tramite sms
            o e-mail dell’avvenuta ricezione di un nuovo documento elettronico. Alla voce del menu «Impostazioni»
            attivate non solo la funzione e-documenti, ma diversi altri servizi che facilitano le operazioni di
            paga-mento. Con E-Pay, ad esempio, pagate senza carta di credito in oltre 30’000 online shop di tutta
            Europa. MobilePay P2P vi consente di inviare o ricevere denaro tra conoscenti con lo smartphone. La funzione
            Pagamenti con il cellulare permette di pagare nei negozi Migros con l’app Migros. Infine, con il risparmio
            dell’arrotondamento, ogni volta che pagate alla cassa con l’app Migros o la carta Maestro, l’importo viene
            arrotondato ai prossimi 1, 2, 5, 10 o 20 franchi e la differenza è accreditata sul conto che avete scelto.
            Così risparmiate quasi senza accorgervene. Utilizzate la carta Maestro anche per i viaggi all’estero al di
            fuori dell’Europa? In Europa i pagamenti e i prelevamenti con le tessere sono eseguiti esclusivamente con il
            microchip della vostra carta Maestro. Questa tecnologia offre la massima sicurezza, perché il microchip non
            può essere copiato con lo «skimming», a differenza delle bande magnetiche, utilizzate ancora spesso al di
            fuori dell’Europa. Per motivi di sicurezza la Banca Migros limita dunque l’utilizzo standard della carta
            Maestro all’Europa. Ma se viaggiate al di fuori dell’Europa, potete estendere l’area di utilizzo
            nell’e-banking. Alla voce «Tessera»/«Riepilogo tessere» selezionate la vostra carta Maestro, quindi
            scegliete «Geoblocking» e abilitate temporaneamente la regione che vi interessa. La prossima e ultima parte
            della rubrica dedicata all’e-banking riguarda l’app mobile banking, che vi offre utili servizi supplementari
            per l’e-banking grazie ai quali eseguire i pagamenti sarà ancora più semplice. Rubrica e-banking parte 1:
            Come configurare il proprio e-banking Rubrica e-banking parte 3: App mobile banking – l’assistente
            finanziario ovunque vi troviate
        </body>
    </Document>
    <Document>
        <url>https://blog.migrosbank.ch/it/attenzione-alla-previdenza-con-il-part-time/</url>
        <id>08CEFA4A7B174DFC0977E42A487D5C2E</id>
        <title>Attenzione alla previdenza con il part time - Banca Migros</title>
        <body>Dopo la maternità vorrei ricominciare a lavorare a tempo parziale. Come posso evitare una lacuna nella
            previdenza per la vecchiaia? Chi lavora a tempo parziale dovrebbe occuparsi a fondo della propria
            previdenza. Purtroppo molte persone ne sono inconsapevoli, nonostante il tempo parziale sia sempre più
            diffuso. Con una quota del 60 percento interessa addirittura la maggioranza delle donne. Tra gli uomini è
            molto meno comune, con una quota dell’11 percento. Le persone con un impiego a tempo parziale sono
            complessivamente 1,5 milioni, di cui circa 650’000 lavorano meno del 50 percento. Per queste il rischio di
            una lacuna previdenziale è particolarmente elevato. Questa è la lacuna previdenziale Con un lavoro a tempo
            parziale del 50 percento, il salario assicurato nella cassa pensioni può variare notevolmente: nel grafico è
            riportato per una cassa pensioni standard, per la CP Migros e per due impieghi a tempo parziale del 30 e del
            20 percento. Il motivo è la cosiddetta «trattenuta di coordinamento». Il legislatore prevede infatti che lo
            stipendio lordo per la cassa pensioni venga ridotto di una trattenuta fissa di coordinamento pari a 24’570
            franchi. Con uno stipendio annuo di 70’000 franchi per un impiego al 100 percento il salario assicurato
            nella cassa pensioni è quindi pari a 45’430 franchi. Nel grafico è riportato lo stesso calcolo per un
            impiego al 50 percento: il salario annuo assicurato scende a soli 10’430 franchi (35’000 meno la trattenuta
            di coordinamento di 24’570). In altri termini, chi lavora al 50 percento riduce le prestazioni della cassa
            pensioni non della metà, bensì di tre quarti. Ciò riguarda sia la rendita per la vecchiaia sia un’eventuale
            rendita d’invalidità o per orfani. Il pilastro 3a colma le lacune della previdenza Molte casse pensioni, tra
            cui la Cassa Pensioni Migros, sono tuttavia più generose di quanto previsto dal legislatore e adeguano la
            trattenuta di coordinamento in misura proporzionale al grado di occupazione, invece di utilizzarne una
            fissa. Nell’esempio menzionato il salario assicurato aumenta così da 10’430 a 22’715 franchi – un notevole
            miglioramento! Nella scelta di un lavoro a tempo parziale è bene considerare anche le prestazioni della
            cassa pensioni. La situazione previdenziale è ancora più complicata nel caso di due lavori a tempo parziale
            con un basso grado di occupazione, se il singolo salario è inferiore a 21’060 franchi l’anno (v. esempio a
            destra nel grafico). In questo caso il datore di lavoro non è obbligato ad affiliare il dipendente alla
            cassa pensioni. Se non lo fa volontariamente, il lavoratore può assicurare il proprio reddito presso la
            Fondazione istituto collettore LPP. Conclusione: chi lavora a tempo parziale deve prestare particolare
            attenzione alla previdenza. Il mio consiglio è di compensare una modesta prestazione della cassa pensioni
            con versamenti regolari nel pilastro 3a. Può essere eventualmente considerato anche un riscatto della cassa
            pensioni. Anche questi articoli potrebbero interessarvi: Un occhio di riguardo alla previdenza individuale A
            quanto ammonterà la mia rendita AVS?
        </body>
    </Document>
    <Document>
        <url>https://blog.migrosbank.ch/it/troppe-notizie-confondono-le-idee/</url>
        <id>4ABA3583C18AA6098FCD21CF70663183</id>
        <title>Troppe notizie confondono le idee</title>
        <body>La marea di informazioni finanziarie diventa sempre più impetuosa. Devo proprio subire questo
            bombardamento di notizie per avere successo negli investimenti? “Prima le informazioni servivano a risolvere
            un problema; adesso il problema sono le informazioni”, questa è la pertinente valutazione dell’esperto di
            mass media Neil Postman. In realtà oggi siamo esposti a un incessante bombardamento di notizie, la cui
            qualità e rilevanza diventano tuttavia sempre più scarse. Ecco dunque il mio consiglio: ignori le prossime
            “Ultime notizie”. Non si perde niente, anzi. Uso dei media, un’occupazione a tempo pieno Con la diffusione
            di Internet e degli smartphone l’utilizzo dei media è cresciuto a dismisura (sull’asse verticale: ore di uso
            alla settimana). Chi segue continuamente e in tempo reale l’andamento delle borse corre il rischio di
            prendere decisioni meno opportune. Perché? Se compro un’azione e un minuto dopo consulto la quotazione, ho
            il 49,8 percento di probabilità di constatare con delusione che in quel momento avrei potuto acquistare il
            titolo a un prezzo più conveniente. Un’ora dopo la mia azione è ancora in territorio negativo con una
            probabilità del 48,7 percento. Dopo un giorno il mio rischio di perdita è diminuito di poco, al 46 percento.
            D’altronde la psiche umana è fatta in modo tale che il dolore di una perdita è più forte della gioia di un
            utile altrettanto elevato. Quindi, se consulto costantemente la quotazione e constato la perdita in tempo
            reale, comincio a dubitare della mia strategia, che a lungo termine potrebbe invece rivelarsi molto
            proficua. Il contrario è verificare l’andamento dell’azione acquistata un anno dopo, quando il rischio di
            perdita è appena del 30 percento. Come valutate la marea di informazioni? Partecipate alla discussione! Per
            saperne di più in materia di investimenti: Perché cercare lontano? Il sofisma della crescita Risparmio – una
            parolaccia?
        </body>
    </Document>
    <Document>
        <url>https://blog.migrosbank.ch/it/i-tre-moschettieri-della-borsa-svizzera/</url>
        <id>94322B1799B44EDC6AE064BA810E0BC0</id>
        <title>Dividendi : I tre moschettieri della borsa svizzera</title>
        <body>Il successo della borsa svizzera è indissolubilmente legato alle blue chips Nestlé, Novartis e Roche.
            Quasi il 60 percento dei dividendi proviene da queste tre sole azioni. Una simile supremazia è unica al
            mondo. E comporta un rischio particolare per gli investitori. Quest’anno le società svizzere quotate in
            borsa versano agli azionisti la cifra record di 38 miliardi di franchi, di cui 21, cioè quasi il 60
            percento, provengono da tre sole società: Nestlé, Novartis e Roche. È un rischio enorme di eccessiva
            concentrazione. A titolo di confronto basti considerare che alla borsa americana le 20 società che versano i
            migliori dividendi raggiungono una quota del 40 percento appena dell’intero volume delle distribuzioni. Per
            l’investitore svizzero sorge dunque una domanda essenziale: Nestlé, Novartis e Roche riusciranno ad
            aumentare ancora i dividendi versati oppure c’è il rischio che li riducano? Nella situazione attuale la
            domanda è ancora più rilevante, perché lo Swiss Market Index è fermo attorno agli 8000 punti ormai da
            diversi anni. Gran parte della performance azionaria dipende dunque dai dividendi (cfr. anche «La quotazione
            di borsa non conta (quasi)»). Sinora il track record dei tre moschettieri elvetici è praticamente
            ineccepibile: dal 1922 la Roche non ha mai saltato una distribuzione, la Nestlé dal 1923. Almeno dal 1996,
            anno di fondazione di Novartis, le tre azioni hanno aumentato i propri dividendi anno dopo anno. Nel grafico
            è illustrato l’andamento negli ultimi dieci anni: Novartis ha raddoppiato la distribuzione a 6,6 miliardi di
            franchi, anche se con questo aumento rimane comunque alle spalle delle altre due. Dal grafico risulta anche
            che i dividendi sono saliti molto di più delle quotazioni azionarie. Le tre azioni offrono dunque un
            interessante rendimento del dividendo, compreso tra il 3,2 e il 3,7 percento (v. tabella). Ma quanto è
            grande il rischio di una riduzione dei dividendi, che colpirebbe pesantemente l’intera borsa svizzera? Come
            dimostra la nostra analisi, i fatti depongono chiaramente contro un simile scenario negativo. I motivi sono
            diversi: I dividendi sono ben supportati dai profitti correnti. Come raffigurato nella tabella, la quota di
            distribuzione (che mette i dividendi in rapporto con l’utile) si colloca tra poco meno del 50 e il 60
            percento per le tre azioni. È un valore equilibrato, perché una quota superiore al 70 percento
            significherebbe che le distribuzioni vanno a scapito della sostanza dell’impresa o dei futuri investimenti.
            I tre grandi gruppi industriali hanno bilanci estremamente solidi. Le quote di capitale proprio arrivano
            fino al 60 percento. Per Nestlé il capitale proprio è pari a 64 miliardi di franchi, Novartis raggiunge
            addirittura i 77 miliardi. Soltanto Roche rimane un po’ al di sotto con 23 miliardi di franchi. La
            persistente dinamica degli utili induce a prevedere una crescita del dividendo per le tre azioni compresa
            tra il 6 e l’8 percento nei prossimi tre anni. Con queste premesse appaiono appropriati anche gli attuali
            indici di valutazione, sebbene i rapporti prezzo/utile tra 15 e 22 siano piuttosto elevati nel raffronto
            storico.   Nestlé Novartis Roche Dividendo in mio. CHF 7200 6600 6900 Rendimento del dividendo 3.2 % 3.7 %
            3.3 % Media a 5 anni 3.3 % 3.4 % 3.3 % Crescita dei dividendi a 3 anni p.a. 5.7 % 7.7 % 6.4 % Quota di
            distribuzione 60 % 47 % 49 % Quota del capitale proprio 52 % 59 % 31 % Rapporto prezzo/utile 22 15 18
            Rapporto prezzo/valore di libro 3.5 2.2 8.1 Rapporto prezzo/fatturato 2.6 3.9 4.4 Conclusione: i nostri tre
            moschettieri della borsa rimangono un supporto affidabile anche nel futuro. Tuttavia vale la pena di dare
            uno sguardo alle altre società che pagano dividendi notevoli: al quarto posto si colloca la banca UBS con
            una distribuzione di 3,2 miliardi di franchi (rendimento del 5,2%) e una tendenza chiaramente al rialzo. Per
            il gruppo assicurativo Zurigo, invece, è presumibile che l’attuale dividendo di 2,5 miliardi di franchi si
            riduca l’anno prossimo. Il sesto e il settimo posto sono occupati da ABB (rendimento 4,0%) e Swiss Re
            (rendimento 5,1%), ognuna delle quali versa agli azionisti circa 1,6 miliardi di franchi. Il fatto che
            questo secondo gruppo di azioni sia così lontano in cifre assolute non è certo un segnale di debolezza,
            bensì dimostra la gigantesca forza finanziaria di Nestlé, Novartis e Roche. Tutte e tre si annoverano tra le
            venti società al mondo che pagano i dividendi più elevati. Nell’Europa continentale Royal Dutch Shell è
            l’unica società a rientrare in questa lega. Proprio nel nostro paese l’importanza economica di Nestlé,
            Novartis e Roche tende a essere sottovalutata. Eppure insieme raggiungono un fatturato annuo non inferiore
            ai 200 miliardi di franchi, che corrisponde al prodotto interno lordo della Romania con i suoi 20 milioni di
            abitanti. Il valore di borsa complessivo raggiunge addirittura i 600 miliardi di franchi. Calcolato sulla
            base della popolazione svizzera risulta un valore considerevole di 75’000 franchi pro capite. Di
            conseguenza, non solo gli azionisti dovrebbero seguire il prosperare di questo trio.
        </body>
    </Document>
    <Document>
        <url>https://blog.migrosbank.ch/it/gioco-a-premi-ispirazione-2/</url>
        <id>1B1223CAB4DEEFFC69FDCB4DF4C257E1</id>
        <title>Inviate una foto per vincere - Banca Migros</title>
        <body>In casa la nostra creatività non ha limiti: che sia una terrazza coperta di fiori oppure una scaletta per
            il gatto dalle forme audaci. Inviateci la vostra foto preferita e partecipate al nostro allettante gioco a
            premi. Cerchiamo sogni originali di casa. Per esempio una facciata coperta dalla vegetazione, una bella
            capanna sull’albero oppure un accogliente iglù: inviateci una foto dell’angolo più bello della vostra casa o
            del vostro appartamento. Tra le foto ricevute estraiamo a sorte un buono Do it Garden del valore di 500
            franchi. Partecipate qui! Per non perdervi le immagini migliori inviate dai nostri lettori, da questo link
            oppure con il modulo a fianco potete abbonarvi alla nostra Newsletter.
        </body>
    </Document>
    <Document>
        <url>https://blog.migrosbank.ch/it/se-la-ricerca-di-un-appartamento-diventa-un-calvario/</url>
        <id>F79122E8E48CC269203BD2DA9D05973E</id>
        <title>Se la ricerca di un appartamento diventa un calvario</title>
        <body>La ricerca della casa giusta può mettere i nervi a dura prova. Lo sanno bene anche i nostri due
            protagonisti. Ci intrufoliamo nel salotto virtuale di Tim e Lea. Tim: Amore, sei passata a ritirare i nostri
            estratti dell’ufficio esecuzioni? Vanno allegati al modulo di richiesta dell’appartamento. Hai scritto la
            lettera di accompagnamento? Hai aggiornato i nostri curricoli? Se non spediamo i documenti entro domani,
            anche questo appartamento sarà andato. Lea: No, non l’ho fatto! Adesso che aspetto un bambino, mi piacerebbe
            che tu non contassi sempre su di me per occuparmi di tutto. Inoltre l’appartamento mi sembra troppo rumoroso
            e diventerà piccolo se avremo un altro figlio. E le pareti verdi della cucina sono un pugno in un occhio.
            Tim: Oh, ricominciamo? Il colore delle pareti? Forse preferiresti un frivolo rosa pastello? Altrimenti
            abbiamo altre fantasie? Magari vorresti anche un grande giardino con una piscina in cui sguazzare e una
            cuccia a due piani e riscaldata per Lucky?! Lea: Ora che mi ci fai pensare… Tim: Grandioso davvero.
            Piantiamoci anche un bel viale alberato, dove crescono i mazzetti di banconote. La vita vera mi ha appena
            chiamato chiedendomi quando torni sul pianeta terra. Lea: Molto spiritoso. Ma lo sai che dal 1990 gli
            affitti sono aumentati di oltre il 50 percento e continueranno a salire? I tassi ipotecari, invece, non sono
            mai stati così bassi. Se avessimo una casa nostra potremmo anche risparmiare sulle tasse e migliorare la
            nostra previdenza per la vecchiaia. Ma è ovvio, il nostro eroe preferisce investire il proprio denaro nel
            divertimento immediato. Tim: Oh grazie, Madame la Sapientona. Tassi, ipoteche, previdenza per la vecchiaia?
            Hai seguito segretamente un corso per corrispondenza da perito immobiliare oppure devo proprio farmi
            consigliare da qualcuno che crede di aver inventato l’acqua calda? Lea: Tranquillo, non serve. Ho già
            fissato un appuntamento per un colloquio di consulenza. Con un signore molto disponibile e competente. Tim:
            Fino a quando non mi trascini di nuovo dalla pedicure, fai di me quello che vuoi … Partecipate al nostro
            concorso! Secondo episodio: Perché sognare una casa non significhi fare castelli in aria Terzo episodio: Una
            banca non è un bazar
        </body>
    </Document>
    <Document>
        <url>https://blog.migrosbank.ch/it/autore/ch4/</url>
        <id>BB78B76E0F167BD05EDAF63558BD71BF</id>
        <title>Christoph Sax, Autore di Banca Migros</title>
        <body>Gli elettori hanno bocciato alle urne la riforma sulla previdenza 2020. È ora necessario pensare il prima
            possibile a nuove soluzioni soprattutto per l’AVS, poiché la situazione finanziaria del primo pilastro
            tenderà a peggiorare nei prossimi anni. Continuare a leggere
        </body>
    </Document>
    <Document>
        <url>https://blog.migrosbank.ch/it/pilastro-3a-dove-risparmiare-conviene-ancora/</url>
        <id>F88EC09057D62DDD3C5D66366422F4A0</id>
        <title>Pilastro 3a – Dove risparmiare conviene ancora - Banca Migros</title>
        <body>Gli interessi sui risparmi sono bassi. In alternativa gli investitori con un orizzonte temporale a lungo
            termine possono optare per il pilastro 3a. E le possibilità di guadagno sono particolarmente elevate se il
            capitale non viene accantonato su un conto di previdenza, bensì investito in un fondo previdenziale. Per i
            risparmiatori sono tempi duri: le obbligazioni di cassa e i conti di risparmio non fruttano praticamente
            interessi. Ma gli investitori con un orientamento a lungo termine hanno un’interessante alternativa: il
            pilastro 3a. Chi versa il proprio capitale in questa forma di previdenza per la vecchiaia può dedure ogni
            anno una somma considerevole dall’imposta sul reddito. Per il 2016 e il 2017 i lavoratori dipendenti possono
            detrarre fino a 6768 franchi l’anno; ai lavoratori indipendenti non affiliati a una cassa pensioni è
            riconosciuto addirittura un massimale di 33’840 franchi. Il capitale accumulato nel pilastro 3a viene
            tassato soltanto al momento del prelevamento e l’imposizione è molto inferiore alle deduzioni, quindi
            l’effetto fiscale finale è positivo. Il vantaggio fiscale del pilastro 3a provvede in un certo senso a un
            rendimento «garantito». Prendiamo l’esempio di una famiglia di quattro persone che ha un reddito imponibile
            complessivo di 80’000 franchi e per vent’anni versa il massimale concesso. Se abita ad Aarau o a Losanna,
            l’effetto fiscale positivo produce un rendimento annuo quasi dell’1 percento. Se è domiciliata a Bellinzona,
            si arriva addirittura all’1,3 percento. Il rendimento più elevato nel Canton Ticino è dovuto al fatto che
            l’imposta sul reddito è relativamente elevata e la deduzione ammessa per le somme versate nel pilastro 3a ha
            un effetto maggiore. Inoltre, il capitale prelevato è tassato a un’aliquota relativamente bassa in Ticino.
            Al rendimento «garantito» dovuto al vantaggio fiscale si aggiunge la remunerazione del conto di previdenza,
            che alla Banca Migros è attualmente dello 0,6 percento ed è esente da imposte. A differenza del conto di
            risparmio o delle obbligazioni di cassa, con il conto di previdenza gli interessi non sono soggetti
            all’imposta sul reddito. Per il conto di previdenza risulta a saldo un rendimento netto del 2-3 percento, a
            seconda della personale situazione fiscale. Opportunità di guadagno a lungo termine ancora maggiori per chi
            sceglie un fondo previdenziale piuttosto che un conto di previdenza A seconda della quota azionaria scelta,
            negli ultimi cinque anni un fondo previdenziale ha consentito di ottenere rendimenti compresi tra oltre il 3
            percento e il 5 percento l’anno (v. testo nel riquadro). È importante sapere che questi rendimenti non sono
            erosi da spese aggiuntive. Chi investe in fondi previdenziali alla Banca Migros non paga né commissioni per
            l’acquisto e la vendita né diritti di custodia. Un ultimo consiglio: le fluttuazioni del valore del fondo
            previdenziale possono essere compensate investendo regolarmente un importo costante con un ordine permanente
            in fondi. Per maggiori informazioni leggere qui. Aumentate le vostre opportunità di guadagno a lungo termine
            se attingete al conto di previdenza per investire nei fondi previdenziali.  
        </body>
    </Document>
    <Document>
        <url>https://blog.migrosbank.ch/it/la-migliore-medicina-per-gli-investitori-il-sonnifero/</url>
        <id>9225A2FBE3B319DFE5C73AF7B51D7BE7</id>
        <title>La migliore medicina per gli investitori: il sonnifero - Banca Migros</title>
        <body>Il nemico peggiore dell’investitore è la sua psiche. Quanto più è assiduo nel seguire la borsa, tanto più
            tende a prendere decisioni sbagliate. Provate a ignorare le quotazioni per sei mesi: come risulta dal nostro
            test, avrete una percezione completamente diversa del mercato azionario. Immaginatevi di aver preso un
            potente sonnifero all’inizio del 2015 e di risvegliarvi soltanto nel corrente mese di novembre, quindi 22
            mesi dopo. Che cosa vi salta all’occhio se aprite per la prima volta la pagina finanziaria del quotidiano?
            Scoprite di colpo che davanti ai tassi d’interesse dei titoli di stato svizzeri c’è il segno negativo!
            Inoltre il cambio dell’euro è precipitato. La borsa risulta invece estremamente stabile. Il 1° novembre lo
            Swiss Performance Index (SPI) è solo del 2,2 percento al di sotto del livello di inizio 2015, il Dow Jones è
            addirittura superiore dell’1,8 percento. Grazie al sonnivero non vi siete accorti che in questi 22 mesi la
            borsa svizzera è precipitata per ben quattro volte, prima con lo shock sul franco, poi a causa della Cina,
            quindi con il crollo del prezzo del petrolio e, infine, dopo il sì alla Brexit. Ma sei mesi dopo queste
            perdite sono state puntualmente recuperate. Il grafico illustra con chiarezza quanto siano contenute le
            fluttuazioni dell’indice SPI, se viene misurato soltanto a fine semestre. La flessione maggiore corrisponde
            alla perdita attuale del 2,2 percento. Le azioni sono molto meno rischiose di quanto sembri Le oscillazioni
            più massicce dello Swiss Performance Index scompaiono se l’andamento viene misurato solo a scadenza
            semestrale (ultima misurazione dell’1.11.2016). Ma perché gli investitori fanno così fatica a prendere un
            sonnifero virtuale e semplicemente ignorare la borsa per qualche mese? Il motivo è da ricercare nella psiche
            umana. Siamo così condizionati che preferiamo prendere una decisione sbagliata piuttosto che rimanere
            passivi. La scienza chiama questo comportamento «Action Bias» (in italiano: predisposizione all’azione). Un
            chiaro esempio è il tiro dagli undici metri nel calcio. Le statistiche dimostrano che nel 94 percento di
            tutti i rigori tirati i portieri si tuffano nell’angolo sinistro o in quello destro. Tuttavia, dal momento
            che il 28 percento dei rigori è diretto centralmente, sarebbe più razionale rimanere fermi piuttosto che
            saltare. Evidentemente i portieri preferiscono mettersi in luce con parate spettacolari, anche se in questo
            modo lasciano passare più goal. L’estremo difensore che rimane fermo al centro della porta dà l’idea di non
            sapersi decidere. Lo stesso vale per l’investitore: numerosi studi dimostrano che l’irrequietezza in borsa
            peggiora la performance. Eppure la frenesia dei mercati finanziari ci porta ripetutamente a prendere
            decisioni avventate. L’incessante flusso di informazioni ci fa cadere in un’altra trappola mentale. Il
            nostro cervello aspira a storie che abbiano un «senso», anche lì dove non esiste alcun nesso logico. Le
            oscillazioni repentine in borsa sono spesso determinate da eventi casuali. Chi cerca di trovare una chiave
            d’interpretazione in questi segnali arbitrari tende a compiere azioni affrettate o sbagliate. Ciò ha
            conseguenze ancora più fatali sulle decisioni d’investimento quanto più soccombiamo al cosiddetto
            «Confirmation Bias» (pregiudizio di conferma). L’essere umano ha infatti la tendenza a filtrare, nella gran
            massa di notizie, proprio quelle che confermano la sua opinione. Di conseguenza ci fidiamo troppo delle
            nostre sensazioni soggettive e non ci accorgiamo che forse la realtà è del tutto diversa. Un altro fattore
            spinge l’investitore a un attivismo esagerato: l’avversione alle perdite. Il premio Nobel Daniel Kahneman ha
            dimostrato che generalmente è più il dolore per una perdita della gioia per un guadagno elevato.
            L’avversione alle perdite ha una conseguenza nefasta: ci porta ad accorciare inutilmente l’orizzonte
            temporale. Concretamente, se acquisto un’azione e appena un minuto dopo ne controllo il prezzo, ho una
            probabilità del 49,8 percento di vedere che è sceso. Un’ora dopo l’azione è sempre al di sotto nel 48,7
            percento dei casi. E anche un giorno dopo il rischio statistico di perdita è sceso di pochissimo, ossia al
            46 percento. Dunque, chi segue costantemente la borsa rimarrà spesso deluso dell’andamento del suo titolo. A
            causa dell’avversione alle perdite un investitore comincia presto a dubitare della sua strategia, anche se a
            lungo termine si rivelasse molto proficua. Eppure basterebbe avere un po’ di pazienza e il rischio di subire
            una perdita sparirebbe automaticamente. Già un anno dopo l’acquisto di un’azione la probabilità statistica
            di una flessione del prezzo è appena del 28 percento (v. grafico). E dopo cinque anni il rischio scende
            addirittura al 12 percento. La pazienza paga Quanto più l’investimento in azioni è lungo, tanto maggiore è
            la probabilità statistica di ottenere un utile. Esempio: se acquisto azioni oggi, tra un anno ho una
            probabilità del 72 percento di aver conseguito un guadagno. (I dati si basano sul rendimento storico e sulla
            deviazione standard della borsa americana dal 1929.) André Kostolany, grande conoscitore della borsa, l’ha
            confrontata a un cane e l’economia al suo padrone. L’essere umano cammina a passo regolare, mentre il cane
            una volta corre in avanti, poi torna indietro. Ma alla fine arrivano entrambi alla meta. Per concludere, la
            prossima volta che le quotazioni di borsa sprofondano, non preoccupatevi. Invece di fissare le cifre rosse
            sul vostro terminale, prendetevi piuttosto un sonnifero immaginario. Oppure andate a farvi una passeggiata,
            con o senza cane, scegliete voi.
        </body>
    </Document>
    <Document>
        <url>https://blog.migrosbank.ch/it/tag/prodotti-dinvestimento-sostenibili/</url>
        <id>92A07AF10E015E42EF6F50C3269185B2</id>
        <title>Prodotti d’investimento sostenibili Archivio - Banca Migros</title>
        <noindex>noindex,follow</noindex>
        <body>Il termine «investimento sostenibile» non è una denominazione protetta. Ogni offerente ha sviluppato una
            propria definizione di fondi sostenibili. Grazie ai marchi di qualità è più facile comprenderne il
            significato esatto. Continuare a leggere
        </body>
    </Document>
    <Document>
        <url>https://blog.migrosbank.ch/it/fondi-sostenibili-come-avviene-la-scelta-dei-titoli/</url>
        <id>0A79F3E0652A6B9FE00F31A2785C835C</id>
        <title>Fondi sostenibili: come avviene la scelta dei titoli? - Banca Migros</title>
        <body>Per i fondi sostenibili vengono prese in considerazione solo le imprese che soddisfano standard minimi a
            livello sociale e ambientale. Per la misurazione della sostenibilità e la selezione dei titoli esistono
            diversi approcci. In questo articolo vi illustriamo il processo decisionale definito dalla Banca Migros per
            i propri prodotti. Per assicurare un accurato esame della sostenibilità, la Banca Migros ha deciso di
            collaborare con MSCI ESG Research. Con più di 170 analisti e oltre 40 anni di esperienza, MSCI ESG Research
            è una delle società leader a livello mondiale nell’analisi della sostenibilità e la sua valutazione aggiunge
            un ulteriore tassello al comprovato processo d’investimento della Banca Migros. Come mostra il seguente
            grafico, le imprese non sostenibili vengono escluse dall’universo d’investimento prima che l’Investment
            Office effettui la selezione dei titoli.   Un partner esterno garantisce l’indipendenza dell’analisi. Prima
            di poter selezionare le aziende sostenibili, è necessario definire un procedimento standard che permetta la
            valutazione obiettiva degli aspetti ecologici e sociali e della conduzione d’impresa («Environmental, Social
            and Governance», in breve: «ESG»). Successivamente si procede a richiedere informazioni alle aziende stesse
            e a fonti indipendenti, affidandosi tra l’altro a resoconti di organi ufficiali e di ONG oppure anche ad
            articoli giornalistici. A questo scopo è stato scelto, assieme a MSCI ESG Research, un procedimento in tre
            fasi caratterizzato da una combinazione dei criteri di esclusione con l’approccio best-in-class.
            Best-in-class significa che è permesso investire soltanto nelle imprese più sostenibili di ogni settore.
            Fase 1: MSCI ESG Business Involvement Screening Research (BISR) (esclusione di settori di attività
            moralmente discutibili) Dietro il lungo nome «Business Involvement Screening Research» si nasconde un’idea
            molto semplice: lo screening garantisce che non si investa in settori di attività moralmente discutibili. È
            chiaro che l’etica e la concezione dei valori variano da paese a paese o addirittura da persona a persona.
            Mentre l’energia nucleare in Francia è considerata una fonte pulita, nell’ultima votazione gli svizzeri si
            sono espressi a favore di un nuovo divieto di costruzione per le centrali nucleari e della promozione di
            energie rinnovabili. La Banca Migros, in quanto banca puramente nazionale, stabilisce i propri criteri di
            esclusione basandosi sulla visione del mondo più comunemente diffusa tra gli svizzeri. In concreto, vengono
            esclusi i seguenti settori: Alcol: tutte le aziende considerate «produttrici» che realizzano il 5% del
            proprio fatturato o più di 500 milioni di dollari (USD) con prodotti alcolici. Gioco d’azzardo: tutte le
            aziende definite «operatrici» o «di supporto» che realizzano il 5% del proprio fatturato o più di 500
            milioni di dollari (USD) con il gioco d’azzardo. Tabacco: tutte le aziende classificate come «produttrici» e
            tutte le imprese considerate «distributrici», «dettaglianti» o «subfornitrici» che realizzano più del 15%
            del proprio fatturato con il tabacco. Armamenti militari: tutte le aziende che producono «armi nucleari»,
            «armi chimiche o biologiche», «bombe a grappolo», «mine terrestri» o «armi all’uranio impoverito». In
            aggiunta, tutti i produttori di «armi» o «sistemi d’arma» che realizzano il 5% del proprio fatturato o più
            di 500 milioni di dollari (USD) con queste categorie di prodotti. Armi da fuoco civili: tutte le aziende
            classificate come «produttrici» e tutte le aziende classificate come «dettaglianti» che realizzano il 5% del
            proprio fatturato o più di 20 milioni di dollari (USD) con armi da fuoco civili. Energia nucleare: tutte le
            aziende classificate come «fornitrici di energia nucleare». Tutte le imprese che svolgono attività connesse
            all’estrazione di uranio, alla progettazione di reattori nucleari o all’arricchimento dell’uranio. Vengono
            inoltre escluse tutte le aziende classificate come «subfornitrici» che realizzano più del 15% del proprio
            fatturato nel settore dell’energia nucleare. Risultano infine escluse le aziende che ricavano 6000 MW o più
            del 50% della capacità installata da fonti di energia nucleare. Pornografia: tutte le imprese considerate
            «produttrici» che fatturano il 5% o più di 500 milioni di dollari (USD) dalla pornografia. Organismi
            geneticamente modificati: tutte le aziende che realizzano una parte del proprio fatturato con piante e semi
            geneticamente modificati. Alcol, tabacco, energia nucleare, organismi geneticamente modificati, armamenti
            militari, armi da fuoco civili, gioco d’azzardo e pornografia. Le decisioni da prendere non si esauriscono
            però con la definizione dei settori esclusi. Non tutte le imprese, infatti, sono come la Philip Morris, che
            si concentra su un’unica attività occupandosi esclusivamente della produzione e del commercio di prodotti
            del tabacco. Oggigiorno nella catena di creazione del valore per un singolo prodotto sono coinvolte numerose
            aziende ed è quindi necessario verificare anche i subfornitori e i distributori. Allo stesso tempo non si
            devono escludere le aziende per le quali il settore di attività contestato rappresenta solo una minima quota
            del fatturato senza alcuna rilevanza concreta. La soluzione più elegante in questo caso è definire per le
            diverse parti della catena produttiva specifici valori di soglia, il cui superamento porta all’esclusione.
            Pensate ad esempio a Dufry, il gestore dei duty-free shops negli aeroporti. Con un 15% ottiene una quota non
            trascurabile dei suoi guadagni dalla vendita di alcol e supera così nettamente la soglia prevista del 5%.
            Nel riquadro seguente trovate una panoramica delle soglie di valore applicate ai fondi della Banca Migros:
            Fase 2. MSCI ESG Controversies Screen (esclusione delle aziende in violazione delle norme) Gli investitori
            sollevano spesso dubbi sulla sostenibilità legati non solo al settore di attività delle aziende, ma anche
            alle pratiche commerciali. La volontà di massimizzare i profitti a breve termine continua a indurre le
            aziende a contravvenire alle norme nazionali e internazionali. Un triste esempio è rappresentato dalla banca
            statunitense Wells Fargo, che con le sue pratiche commerciali ha violato le leggi americane e danneggiato i
            clienti. Poiché la direzione generale stabiliva obiettivi di vendita eccessivamente alti, per anni i
            consulenti hanno aperto nuovi conti e ordinato carte di credito senza il consenso degli ignari clienti.
            L’MSCI ESG Controversies Screen serve a escludere simili aziende. Lo screening verifica se le imprese
            analizzate sono responsabili di gravi violazioni contro le leggi nazionali oppure contro norme
            internazionali come la Dichiarazione universale dei diritti umani, la Dichiarazione sui principi e i diritti
            fondamentali nel lavoro (ILO) o l’accordo UN Global Compact. Queste normative internazionali mirano tra
            l’altro a garantire condizioni di lavoro eque e a combattere lo sfruttamento del lavoro minorile e la
            corruzione. Fase 3. MSCI ESG Ratings (ammissione solo per le imprese più virtuose) Le prime due fasi servono
            a evitare che si investa in aziende eticamente controverse, un procedimento che gli specialisti definiscono
            «negative screening». Nella terza fase vengono identificate, grazie al MSCI ESG Ratings, le imprese
            particolarmente virtuose. Per ogni settore le aziende vengono giudicate secondo una griglia di valutazione,
            ricevendo un punteggio su una scala da 1 a 10. I risultati sono poi convertiti in un rating di sostenibilità
            AAA-CCC, proprio come accade per la solvibilità delle obbligazioni. Le imprese migliori ottengono il rating
            AAA. Per i nuovi investimenti nei Migros Bank Fonds le aziende devono avere un rating minimo di BBB. È
            permesso investire solo nelle imprese migliori di ogni settore. Con il processo di selezione in tre fasi
            l’universo d’investimento per le obbligazioni si riduce da 8000 a circa 2700 emittenti. Per le azioni passa
            da 6500 aziende quotate a circa 500. Complessivamente le aziende svizzere ottengono delle buone valutazioni
            in termini di sostenibilità rispetto alla media internazionale. Uno sguardo ai nomi presenti nell’SMI rivela
            però la necessità di recuperare terreno soprattutto nel settore bancario e nell’industria orologiera. Al
            momento le seguenti imprese non sono ritenute ammissibili per gli investimenti: UBS, Credit Suisse, Julius
            Baer, Swiss Life, Richemont e Swatch. Nonostante la drastica riduzione dell’universo di investimento, resta
            comunque in tutti i settori un numero di aziende sufficiente a permettere di comporre per gli investitori un
            portafoglio diversificato con lo stesso rapporto rischio-rendimento dei prodotti tradizionali. Il metodo
            descritto è applicato a tutti i fondi strategici sostenibili della Banca Migros. Fondi strategici
            sostenibili Profilo di rischio Migros Bank (CH) Fonds Sustainable 0 Reddito Migros Bank (CH) Fonds
            Sustainable 25 Conservativa Migros Bank (CH) Fonds Sustainable 45 Bilanciata Migros Bank (CH) Fonds
            Sustainable 65 Crescita Migros Bank (CH) Fonds Sustainable 85 Dinamica Fondi previdenziali sostenibili
            Profilo di rischio Migros Bank (CH) Fonds Sustainable 0 V Reddito Migros Bank (CH) Fonds Sustainable 25 V
            Conservativa Migros Bank (CH) Fonds Sustainable 45 V Bilanciata
        </body>
    </Document>
    <Document>
        <url>https://blog.migrosbank.ch/it/per-una-strategia-dinvestimento-personalizzata/</url>
        <id>F61DF7D38289675C58CFEC5B53B52ACA</id>
        <title>Per una strategia d’investimento personalizzata - Banca Migros</title>
        <body>Il comportamento di molti investitori sui mercati finanziari assomiglia più a una puntata al casinò che
            all’attuazione di una sensata strategia d’investimento. Eppure la gestione del proprio patrimonio è una
            questione seria, che richiede lucidità e perseveranza. Chi non vorrebbe avere la dritta giusta sulla borsa,
            l’azione dal guadagno assicurato, che decolla come un missile? Gli investitori si pavoneggiano volentieri
            della loro capacità di far fruttare il denaro in borsa. Gli investimenti in perdita, invece, non sono quasi
            menzionati. Naturalmente è sbagliato concludere che in questo modo la maggioranza degli investitori diventa
            ricca. Infatti non è un singolo consiglio sulla borsa che decide se il patrimonio investito aumenterà di
            valore nel lungo termine. Per il successo di un investimento è decisivo definire una strategia e
            attenervisi. Diversi studi hanno dimostrato che il 90% circa dei risultati di un investimento a lungo
            termine è determinato dalla scelta della giusta allocazione del patrimonio. Sono invece relativamente
            secondari la selezione dei titoli e il timing. La scelta di singoli titoli presumibilmente promettenti e la
            ricerca del momento giusto per investire contribuiscono ben poco al successo dell’investimento, dunque non
            dovrebbero essere considerati elementi della strategia d’investimento. Per un’accorta strategia
            d’investimento è fondamentale determinare l’allocazione ottimale del patrimonio in un’ottica di lungo
            periodo e distribuire i risparmi tra diverse classi di asset, tra cui obbligazioni e azioni, considerando
            anche le differenti regioni e valute. Questo modo di procedere è generalmente ragionevole, perché riduce il
            rischio e rende il deposito più resistente agli shock. Oltre alla diversificazione del patrimonio, per
            definire la strategia d’investimento è importante il rapporto tra azioni e obbligazioni. Le prime comportano
            maggiori rischi rispetto alle seconde, ma nel lungo termine hanno un maggiore potenziale di incremento del
            valore rispetto agli investimenti nel reddito fisso. Il seguente grafico lo illustra sia schematicamente sia
            mediante i valori storici del rendimento e del rischio per le strategie d’investimento della Banca Migros.
            Le strategie illustrate nel diagramma rendimento/rischio si distinguono prima di tutto per la quota
            azionaria. Con l’aumentare della quota azionaria di una strategia d’investimento salgono anche le
            aspettative di rendimento e di rischio. Strategie d’investimento per diversi budget di rischio Il rendimento
            (re) indica l’andamento medio annuo. Per quantificare il rischio (ri) si ricorre alla volatilità, che misura
            la fascia di oscillazione su base annua. La performance passata non è garanzia dei risultati futuri. Dati:
            Banca Migros (base di dati: rendimenti mensili nel periodo dal 2003 al 2016. Ma dove si colloca la quota
            azionaria ottimale? A questa domanda non è possibile dare un’unica risposta. Cambia da investitore a
            investitore e viene determinata con l’aiuto di un questionario. Il profilo dell’investitore valuta la
            disponibilità ad affrontare rischi sui mercati finanziari e la capacità di tollerarli. Da un lato si tratta
            di valutare quanto rischio un investitore può o dovrebbe tollerare in base alla sua situazione finanziaria.
            Dall’altro, un investitore deve decidere fino a che punto può sopportare i rischi. Deve quindi considerare
            come riuscirà ad affrontare le oscillazioni del suo patrimonio investito e provvisorie perdite di corso. In
            base a questi parametri il profilo dell’investitore definisce il budget di rischio a disposizione di un
            investitore. Una volta noto il budget di rischio, è possibile stabilire la quota azionaria e la strategia
            d’investimento ottimali. Gli investitori tendono a sopravvalutare la personale tolleranza al rischio. In
            caso di un rialzo dei mercati azionari, ogni investitore è disposto a tollerare rischi elevati. Dopo tutto,
            chi non vuole conseguire utili in borsa! Ma quando il mercato si muove in direzione opposta si rivela il
            lato spiacevole delle oscillazioni di mercato, sotto forma di perdite di corso, che vanno sopportate. Il
            seguente grafico mostra chiaramente queste circostanze. Quanto più elevata è la quota azionaria di una
            strategia, tanto più importante è la tolleranza al rischio dell’investitore. Sui mercati non è mai possibile
            escludere perdite, anche a due cifre. L’investitore che non riesce a tollerarle dovrebbe rinunciare a
            strategie con una quota azionaria elevata. Altrimenti c’è il rischio che l’investitore si faccia prendere
            dal panico e venda le azioni nel momento peggiore. E se poi i mercati recuperano, mancano le posizioni in
            azioni per prendere parte alla ripresa. Andamento storico delle strategie d’investimento : La strategia
            d’investimento Dinamica ha la quota azionaria più elevata, mentre la strategia Reddito non investe affatto
            in azioni. Le quote azionarie delle altre strategie d’investimento sono comprese tra quelle delle strategie
            Dinamica e Reddito. La performance passata non è garanzia dei risultati futuri. Dati: Banca Migros (base di
            dati: rendimenti mensili nel periodo dal 2003 al 2016. Un altro fattore da considerare quando si investe sui
            mercati finanziari è l’orizzonte temporale per l’investimento. Il precedente grafico indica che una lunga
            durata dell’investimento è fondamentale per recuperare le perdite. Gli investitori a lungo termine possono
            superare fasi di debolezza e di crisi dell’economia, pertanto sono predestinati per una quota più elevata di
            asset di rischio, tra cui le azioni. Il profilo dell’investitore può cambiare con il tempo. Di solito la
            modifica non deriva tanto da una diversa tolleranza del rischio, ma da una variazione della capacità di
            rischio finanziaria. Quest’ultima cambia, ad esempio, perché nel prossimo futuro sono previste spese
            relativamente importanti o perché i figli diventano indipendenti. È soprattutto la situazione familiare a
            svolgere un ruolo decisivo nella valutazione della capacità di rischio. Una volta definita la personale
            strategia d’investimento, è necessario attuarla con una soluzione diversificata. In seguito occorre essere
            disciplinati e non modificare continuamente l’allocazione del patrimonio, che viene investito in base al
            profilo dell’investitore e in linea di principio non ha bisogno di essere modificato presto. Molti
            investitori aumentano e diminuiscono le proprie posizioni spesso, invece di fidarsi della strategia
            d’investimento a lungo termine e di attenervisi. È senz’altro necessario verificare periodicamente la
            validità dell’allocazione del patrimonio. Inoltre è possibile che i cambiamenti si rendano necessari in caso
            di modificate aspettative di rendimento per singole classi di asset. Naturalmente spetta a voi decidere come
            attuare la vostra personale strategia d’investimento. Avete la possibilità di farlo autonomamente oppure di
            cercare il supporto di un consulente bancario. Un mandato di gestione patrimoniale o un fondo d’investimento
            strategico vi consentono di realizzare la vostra strategia d’investimento in modo molto efficiente e mirato.
            La Banca Migros vi aiuta a predisporre il vostro personale profilo dell’investitore e, in base alla
            strategia d’investimento, trovare la soluzione più opportuna. Consultateci. Ne vale la pena!
        </body>
    </Document>
    <Document>
        <url>https://blog.migrosbank.ch/it/la-quotazione-di-borsa-non-conta-quasi/</url>
        <id>E570F9FEE0443579E5CD03A44B79DD3C</id>
        <title>La quotazione di borsa non conta (quasi)</title>
        <body>Dall’inizio dell’anno lo Swiss Market Index ha lasciato sul terreno diverse centinaia di punti e lo
            scivolone ha spaventato numerosi investitori. Ma i timori sono fuori luogo. Infatti contano soprattutto i
            dividendi, che rimangono stabili. Immaginiamo che in gennaio abbiate acquistato 100 azioni Nestlé al prezzo
            di 75 franchi, ma poco dopo la quotazione è scesa a 70 franchi per azione. Che cosa significa per voi? La
            prima conseguenza sarebbe una perdita di 500 franchi. Proprio in una fase di ribassi molti investitori
            assumono questa prospettiva nella quale seguono incantati i livelli dei prezzi e si lasciano disorientare.
            Ma c’è anche una seconda interpretazione, che personalmente preferisco, ed è la seguente: Per voi
            investitori non è cambiato proprio niente – la vostra quota di partecipazione nella Nestlé è rimasta
            invariata a 100 azioni. Avete quindi diritto di riscuotere 100 dividendi annui, a prescindere dall’attuale
            quotazione di borsa. In questa ottica la quotazione conta solo quando volete rivendere le vostre azioni. Dal
            grafico risulta che c’è un’enorme differenza tra i due punti di vista. La prospettiva dell’andamento del
            prezzo dei titoli è raffigurata con la linea blu dello Swiss Market Index (SMI). In questo momento si
            colloca attorno agli 8000 punti, quindi sullo stesso livello di fine 2000. Dopo il recente scivolone delle
            borse diversi giornali hanno scritto che negli ultimi 15 anni le azioni non hanno fatto guadagnare niente.
            Ma questo calcolo è troppo limitativo: considerando i dividendi reinvestiti il rendimento complessivo ha
            raggiunto il 46 percento nell’SMI (l’indice comprende i 20 maggiori titoli svizzeri) e addirittura il 50
            percento nel più ampio Swiss Performance Index (SPI), che contiene tutte le circa 200 società quotate.
            Dipende dai dividendi Andamento delle azioni svizzere in tre varianti: andamento dell’SMI, rendimento con
            dividendi reinvestiti (Swiss Performance Index) e rendimento in caso di investimento annuo scaglionato
            (indicizzato all’1.1.2001). Ma non finisce qui: questo rendimento si riferisce a un investimento effettuato
            in un’unica soluzione a fine 2000. Nella prassi, tuttavia, gli acquisti saranno quasi sempre distribuiti in
            più momenti. La curva verde illustra dunque il rendimento ottenuto investendo una somma fissa in azioni per
            15 anni, sempre all’inizio dell’anno. Il risultato è un rendimento ancora superiore del 62 percento (ossia
            il 3,2 percento l’anno). Come illustra il grafico, questa distribuzione nel tempo riduce anche il rischio di
            perdita: dopo la crisi finanziaria del 2008 la linea verde non è scesa in territorio negativo, mentre la
            performance dell’SPI è retrocessa al meno 17 percento e quella dell’SMI è precipitata addirittura al meno 32
            percento. Ma torniamo alle azioni Nestlé: se gli investitori pensano in un’ottica di lungo periodo e attuano
            un’ampia diversificazione del portafoglio, l’attuale andamento del prezzo del titolo è secondario. È molto
            più rilevante l’evoluzione delle distribuzioni degli utili societari. Una flessione del prezzo può
            senz’altro segnalare un tendenziale calo dei dividendi, ma proprio per le tre blue chip svizzere Nestlé,
            Novartis e Roche, che rappresentano il 60 percento dell’SMI, questi continuano a salire. Lo documenta anche
            la nostra analisi «I tre moschettieri della borsa svizzera». Nella scelta degli investimenti considerate
            dunque le distribuzioni. Fino a quando sono assicurate, con le azioni guadagnate persino nell’eventualità
            (improbabile) che l’SMI rimanga fermo sugli 8000 punti per altri 15 anni.
        </body>
    </Document>
    <Document>
        <url>https://blog.migrosbank.ch/it/il-carburante-della-borsa/</url>
        <id>CC0F528BB979E453B266BDFC6C9B915B</id>
        <title>Il carburante della borsa - Banca Migros</title>
        <body>Perché diversi indici di borsa hanno toccato nuovi record negli ultimi giorni? Una spiegazione diffusa è
            l’enorme liquidità creata dalle banche centrali. Ma non è tutto qui. Con il massimo storico di maggio lo
            Swiss Performance Index ha già guadagnato oltre l’8 percento da inizio anno. Anche l’americano S&amp;P 500
            ha infranto il suo precedente record. È naturale che il livello sempre basso dei tassi contribuisca a
            mantenere vivo l’interesse per le borse, che tuttavia sono alimentate soprattutto dall’andamento molto
            rassicurante degli utili societari. blog_treibstoff_it Le quotazioni di borsa e gli utili si muovono di pari
            passo (fonte: Standard &amp; Poor’s). I grandi gruppi hanno migliorato ancora di molto la loro efficienza,
            ottenendo margini mai così elevati. Come illustrato nel grafico, gli utili cumulati nello S&amp;P 500 hanno
            già superato di un quinto il livello precedente alla crisi, riflettendosi sui prezzi dei titoli. Anche le
            aziende svizzere sono in splendida forma. Quest’anno le venti maggiori società versano, da sole, ben 34
            miliardi di franchi di dividendi, rispetto ai 27 miliardi del 2007. Per gli investitori ciò significa che il
            rendimento medio del dividendo raggiunge un interessante 3 percento nonostante il progresso delle
            quotazioni. Per il futuro rialzo delle borse il dinamismo degli utili svolge un ruolo decisivo. Questo trend
            positivo è duraturo: il 70 percento circa dei grandi gruppi presenti nello S&amp;P 500 ha superato le stime
            di consenso con gli utili del primo trimestre 2014. Sulle borse è dunque ancora luce verde.
        </body>
    </Document>
    <Document>
        <url>https://blog.migrosbank.ch/it/niente-paura-del-barometro-della-paura/</url>
        <id>C9ACB0213436DA675A5DB2FA85ECFD58</id>
        <title>Niente paura del barometro della paura - Banca Migros</title>
        <body>In borsa domina soprattutto una costante: le quotazioni e gli indici di borsa oscillano, qualche volta
            intensamente, altre volte appena. In altre parole, i mercati sono volatili. A sua volta la volatilità è un
            buon metro di misura della propensione al rischio e della fiducia dei partecipanti al mercato. Lo
            statunitense VIX è l’indice della volatilità più noto al mondo. Introdotto nel 1993 dal Chicago Board
            Options Exchange (CBOE), il VIX è spesso chiamato anche il «barometro della paura» tra gli addetti ai
            lavori. Ma la paura è fuori luogo: gli indici della volatilità sono strumenti utili per molti investitori su
            parecchi mercati, in quanto forniscono un quadro del clima di fiducia sui mercati azionari e possono essere
            utilizzati sia per coprirsi contro perdite di corso sia per for-mulare ipotesi ed eseguire analisi del
            rischio nel sistema finanziario. Gli indici di volatilità rilevano la fluttuazione attesa del mercato. Sul
            mercato azionario statunitense il VIX misura l’intensità della fluttuazione prevista nel breve termine,
            chiamata anche volatilità implicita, sulla base dei prezzi delle opzioni sull’indice S&amp;P 500 a 30
            giorni. Il suo omologo svizzero è il VSMI dello SIX Swiss Exchange che si riferisce all’indice di
            riferimento SMI. In Germania è utilizzato il VDAX. Questi indici sono indicatori dell’attesa fluttuazione
            del mercato o ampiezza dell’oscillazione, con un accento particolare su “attesa”. Né il VIX né il VSMI o il
            VDAX sono in ultima istanza rappresentativi dell’effettiva intensità della fluttuazione e di che cosa
            succederà sui mercati e quando. In generale vale quanto segue: un valore elevato del VIX indica un mercato
            poco tranquillo, mentre un valore basso induce a presumere che il mercato si muoverà in una fascia piuttosto
            ristretta senza grossi saliscendi delle quotazioni. Per questo si dice anche che il VIX riproduce la
            propensione al rischio degli investitori, tanto più che sui mercati azionari si osserva la cosid-detta
            regola del gregge: gli investitori acquistano quando tutti acquistano e vendono quando tutti vendono. Quando
            il VIX retrocede, gli investitori sono più fiduciosi e propensi al rischio per quanto riguarda la loro
            strategia di trading. Un rialzo del VIX, invece, induce gli investitori a limitare il rischio in
            portafoglio. Gli indici di volatilità riflettono soltanto un’attesa generale, fondata sui premi delle
            opzioni che gli investitori sono disposti a pagare per il diritto di acquistare o vendere un titolo. Per le
            opzioni questo premio può essere contrassegnato approssimativamente come rischio. I premi delle opzioni
            aumentano se il fabbisogno di garanzie sale. Nella sostanza il premio delle opzioni è simile a una polizza
            assicurativa. Quanto maggiore è il rischio, tanto più elevato è il premio. Ai fini dell’andamento delle
            contrattazioni significa quanto segue: i venditori dell’opzione che cre-dono in un aumento della volatilità
            (a breve termine) esigono premi più elevati dagli acquirenti delle opzioni. Questo aumento dei prezzi delle
            opzioni si riflette in un rialzo del VIX. Se, inve-ce, gli operatori pensano che la volatilità diminuirà, i
            venditori delle opzioni devono ridurre i premi per tornare ad attirare acquirenti. Se la fiducia degli
            investitori è turbata, il VIX aumenta, se il clima si rasserena il barometro della volatilità diminuisce. In
            termini di fiducia degli investitori e fluttuazioni dei prezzi del mercato azionario statunitense ciò
            significa che il VIX e lo S&amp;P 500 sono correlati negativamente, ossia si muovono in gran parte in
            direzione opposta. Se il clima di fiducia degli investitori peggiora e contemporanea-mente i prezzi dei
            titoli scendono in borsa, la volatilità aumenta, ad esempio in seguito all’a-cuirsi dei rischi politici e
            delle tensioni, come è successo recentemente per l’incerta situazione con la Corea del Nord oppure per i
            deludenti utili societari pubblicati. Si riscontra anche l’opposto: se la fiducia degli investitori
            migliora, mentre i prezzi delle azioni salgono, il VIX scende. In questo contesto il VIX è uno degli
            indicatori più concreti. Se rivela un clima di fidu-cia particolarmente sfavorevole, nella maggior parte dei
            casi è tempo di entrare sul mercato. Per decidere, è utile capire se i mercati hanno raggiunto in un certo
            modo un picco del ciclo tra i due poli estremi della paura e dell’avidità. In caso affermativo, spesso
            significa che si sta delineando un’inversione di rotta e i mercati tenderanno nella direzione contraria.
            Risk-on e risk-off Fonte: Bloomberg In prospettiva storica un valore del VIX inferiore a 20 in una
            situazione di tranquillità dei mer-cati è spesso accompagnato da un rialzo dei prezzi delle azioni. Se,
            invece, scende a un valo-re troppo basso, riflette una certa soddisfazione e assenza di preoccupazioni degli
            operatori. Ciò può essere un segnale di allerta e un segno premonitore di una fase di correzione in bor-sa,
            poiché quando gli investitori non nutrono preoccupazioni e sono fiduciosi, manca per così dire il capitale
            da investire per acquistare altre azioni, quindi salgono le quotazioni. Il successi-vo movimento
            significativo sui prezzi delle azioni è spesso al ribasso. Invece, un valore del VIX al di sopra di 30 va
            solitamente di pari passo con una volatilità e un’incertezza maggiori. Sulla scia della crisi finanziaria ed
            economica del 2008/2009, ad esempio, il barometro della paura è volato anche sopra quota 80 (v. grafico),
            rispecchiando il panico tra gli investitori. Per gli investitori con un orientamento a lungo termine questi
            valori estremi si sono dimostrati una buona opportunità di accesso per gli affari da cogliere al volo. Come
            indicatore del clima di fiducia, infatti, il VIX è un buon rilevatore della domanda di azioni. Se la fiducia
            sul mercato sale a livelli così estremi, probabilmente chiunque voglia acquistare lo ha già fatto. Tuttavia
            gli investitori non dovrebbero basare le proprie decisioni esclusivamente sul VIX. Per determinare il
            sentiment del mercato e i possibili punti di svolta in borsa è molto utile, ad esempio, analizzare anche i
            differenziali di rendimento (spread) tra le obbligazioni societarie e i titoli di stato come ulteriore
            indicatore del rischio. Ma l’interpretazione degli spread creditizi è un argomento da trattare in un
            prossimo blog.
        </body>
    </Document>
    <Document>
        <url>https://blog.migrosbank.ch/it/tag/recessione/</url>
        <id>FFB453866116674AEAC062D8070FD4DA</id>
        <title>Recessione Archivio - Banca Migros</title>
        <noindex>noindex,follow</noindex>
        <body>L’economia svizzera risente del franco forte e accusa una crescita negativa per la prima volta dal 2011.
            Il nostro paese scivolerà presto in una crisi? Continuare a leggere
        </body>
    </Document>
    <Document>
        <url>https://blog.migrosbank.ch/it/risparmi-fiscali-quando-gli-ultimi-sono-i-primi/</url>
        <id>FE3FFF3329E4E955C55EEBB9555C1D5B</id>
        <title>Risparmi fiscali - Quando gli ultimi sono i primi</title>
        <body>Eseguo versamenti regolari nel pilastro 3a per risparmiare sulle tasse. Ma questo effetto è davvero così
            rilevante come si dice? Dipende. Questa è la risposta. A seconda del luogo di domicilio può risparmiare fino
            a cinque volte più tasse, come dimostra la nostra analisi dei vantaggi fiscali in tutti i capoluoghi di
            cantone. Vale la regola che gli ultimi sono i primi. In altri termini il pilastro 3a è particolarmente
            interessante nei cosiddetti “inferni fiscali”, mentre offre minori benefici nei “paradisi fiscali”. Chi
            abita a Zugo, per esempio, ottiene solo una modesta riduzione delle imposte con il terzo pilastro: 784
            franchi per una persona che vive da sola. L’importo si riferisce a un reddito netto di 70‘000 franchi e al
            massimo versamento possibile nel pilastro 3a, ossia 6739 franchi per un lavoratore affiliato alla cassa
            pensioni. Se la stessa persona vive a Bellinzona, il vantaggio fiscale balza da 784 a 1788 franchi.
            Altrettanto elevata è l’agevolazione a Lugano e Locarno (v. grafico). È interessante notare anche quanto
            diverso può essere l’effetto dello stato civile a seconda del comune di residenza. A Bellinzona una famiglia
            con due figli ottiene una riduzione fiscale di soli 431 franchi. Lo stesso versamento nel pilastro 3a a
            Berna alleggerisce invece le imposte da pagare di 1225 franchi, a Basilea addirittura di 1610 franchi,
            perché qui il fisco è più pesante per le famiglie. Questo è lo sgravio fiscale Sgravio fiscale con un
            reddito netto di 70‘000 franchi e un versamento di 6739 franchi nel pilastro 3a. Per motivi di spazio il
            grafico si limita, oltre che ai tre principali comuni ticinesi, ai 26 capoluoghi di cantone svizzeri. Qui si
            trova inoltre un calcolatore facile da usare, che consente di determinare esattamente l’effetto di risparmio
            in base al proprio reddito e al luogo di domicilio. Anche gli interessi maturati nel terzo pilastro sono
            esenti da imposte Dalla nostra panoramica emerge chiaramente che l’argomento del risparmio non è un mero
            slogan pubblicitario, tuttavia esistono enormi differenze a seconda del domicilio e dello stato civile. Ma
            anche se l’effetto fiscale è piuttosto limitato, il terzo pilastro conviene grazie all’interesse
            preferenziale (che alla Banca Migros ammonta attualmente all’1,25 percento). Un versamento unico di 6739
            franchi frutta la considerevole somma di 900 franchi sull’arco di dieci anni. Con i fondi previdenziali è
            inoltre possibile conseguire rendimenti elevati come avviene per le casse pensioni: in media dal tre al sei
            percento l’anno negli ultimi cinque anni. Anche questi guadagni sono esenti da imposte nel terzo pilastro.
            Anche questi articoli potrebbero interessarvi: Un occhio di riguardo alla previdenza individuale A quanto
            ammonterà la mia rendita AVS? Attenzione alla previdenza con il part time
        </body>
    </Document>
    <Document>
        <url>https://blog.migrosbank.ch/it/9-portogallo/</url>
        <id>CB2F4F65FAB5237CA81428647C4F9998</id>
        <title>9. Portogallo - Banca Migros</title>
        <body>Soluzioni di pagamento: Carta di credito per acquisti di valore inferiore a CHF 90, carta Maestro per il
            pagamento di importi maggiori e i prelevamenti di contanti ai Bancomat. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash in EUR. Banconote in EUR per un valore di almeno CHF 200 per le piccole spese al momento
            dell’arrivo nel paese di destinazione. È consigliabile procurarsi banconote di piccolo taglio. Cambio di
            valuta: I CHF si possono cambiare in EUR agli sportelli di banche, casse di risparmio e agenzie di cambio
            così come in numerosi hotel. Al cambio di banconote estere in EUR vengono applicate commissioni elevate. È
            più conveniente prelevare banconote in EUR presso i Bancomat locali. Mance: Per le corse in taxi così come
            in hotel e ristoranti è consuetudine lasciare il 5-10% di mancia. Carte di credito: Le carte di credito più
            comuni sono accettate quasi ovunque. Per noleggiare un’auto è consigliabile utilizzare una carta di credito.
            Spesso gli autonoleggi accettano le carte prepagate per il pagamento ma non per la prenotazione. Carte
            Maestro: Abilitate per impostazione standard. In numerosi negozi è possibile pagare con la carta Maestro.
            Controllate che espongano il simbolo Maestro. Con la carta Maestro e il codice PIN è possibile prelevare
            contanti in EUR ai Bancomat. Cercate il simbolo Maestro oppure il logo blu di Cirrus.
            Importazione/Esportazione di contanti: EUR e valute estere: importazione libera di contanti e assegni (da
            EUR 10 000 dichiarazione obbligatoria), esportazione libera di contanti e assegni (da EUR 10 000
            dichiarazione obbligatoria). Riconversione nella valuta originaria: Gli EUR vengono cambiati presso tutte le
            succursali della Banca Migros. Gli EUR possono essere cambiati anche ai Changeomat della Banca Migros.
            Leggete i consigli sugli strumenti di pagamento nelle destinazioni più amate dagli Svizzeri per le vacanze
            estive: Spagna (sia il continente che le isole Baleari e Canarie) Grecia Stati Uniti Germania (i due terzi
            dei turisti hanno scelto l’Europapark) Crociere Italia Canada Cipro Gran Bretagna   Tornando tuttavia
            all’articolo “Pagare e prelevare in vacanza: i consigli per risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/risparmiare-e-vincere-con-le-e-fatture/</url>
        <id>46EB3F8BBF70C21BBC8E9525646A1740</id>
        <title>Risparmiare e vincere con le e-fatture - Banca Migros</title>
        <body>Chi passa dalla polizza di versamento alla fattura elettronica risparmia sulle spese. E con l’attuale
            concorso potreste anche vincere allettanti buoni. Ormai digitare i numeri di riferimento, gli importi delle
            fatture e i conti da accreditare con le polizze di versamento è storia passata. Potete evitarvi questo
            lavoro noioso se non vi fate più inviare le polizze di versamento per posta, bensì optate per la
            trasmissione elettronica con l’e-banking. Tra l’altro, rinunciando alla spedizione postale, risparmiate
            anche le relative spese. Infatti, diverse aziende addebitano una commissione per l’invio di una fattura
            cartacea, che a seconda dei casi può ammontare fino a tre franchi. Le e-fatture sono non solo
            finanziariamente vantaggiose, ma anche sicure, rapide e semplici. Le e-fatture vengono trasmesse in modalità
            protetta e possono essere verificate e pagate in tutta semplicità – oppure rifiutate con un clic del mouse
            in caso di inesattezze – nell’e-banking e nell’app Mobile Banking. Il pagamento è ancora più comodo se
            impartite un’autorizzazione permanente, che avvia automaticamente il pagamento delle e-fatture se sono
            soddisfatti determinati criteri. Durante o dopo l’elaborazione potete scaricare la e-fattura in formato pdf
            da un link sicuro per memorizzarla sul vostro computer o stamparla. È altrettanto facile aderire al servizio
            gratuito dell’invio elettronico della fattura. La prima volta andate alla voce del menu «Attivare numero
            partecipante». Per cercare le aziende, che in futuro dovranno inviarvi le fatture elettronicamente, cliccate
            quindi su «Emittenti di fatture». Ormai sono oltre 700 in Svizzera le aziende che offrono e-fatture. Il loro
            numero cresce continuamente. Verificate dunque a intervalli regolari se si sono aggiunti emittenti di
            fatture che potrebbero interessarvi. Quando pagate una fattura cartacea nell’e-banking, leggete
            l’avvertenza. Il sistema segnala infatti che l’emittente offre anche le fatture elettroniche. Con i concorsi
            in atto ancora più vantaggi con la e-fattura. Ogni mese, tra tutti gli aderenti alla e-fattura, vengono
            estratti premi, per esempio in ottobre un buono per l’ingresso all’Alpamare del valore di 600 franchi o in
            novembre un buono Mövenpick del valore di 500 franchi. Non lasciatevi sfuggire l’occasione! Se utilizzate
            già la e-fattura, partecipate automaticamente a tutte le estrazioni a sorte. Maggiori informazioni
            all’indirizzo e-fattura.ch e bancamigros.ch.
        </body>
    </Document>
    <Document>
        <url>https://blog.migrosbank.ch/it/per-un-divorzio-meno-doloroso/</url>
        <id>CF91F367C925ACA9078D29A1710E35F1</id>
        <title>Per un divorzio meno doloroso - Banca Migros</title>
        <body>Considerando i tassi ai minimi storici, i prestiti ipotecari a lungo scadenza non sono mai stati così
            popolari. Ma attenzione: un divorzio o un’altra avversità possono costringere a disdire anticipatamente
            l’ipoteca, il che comporta ingenti costi di rescissione. Vale dunque la pena di mettersi finanziariamente al
            sicuro. Chi possiede una casa è chiamato ad affrontare molteplici rischi. Da alcuni è possibile proteggersi,
            ad esempio con un’ipoteca fissa a lungo termine per il rischio di variazione dei tassi oppure stipulando
            assicurazioni contro il rischio invalidità, decesso o, addirittura, perdita del posto di lavoro. Tuttavia le
            assicurazioni non rimborsano quasi mai la totalità dei costi. Ecco perché è consigliabile costituire una
            riserva per gli imprevisti che consenta di fronteggiare finanziariamente le avversità. Questo vale in
            particolare nel caso del rischio più importante per i proprietari immobiliari che nessuna assicurazione
            copre: quello di una separazione o di un divorzio. Il 40 percento delle coppie sposate divorzia. Spesso con
            la conseguenza di dover vendere l’abitazione. Questo fatto non sorprende, perché non solo è elevato il tasso
            di divorzi, ma anche il livello dei prezzi degli immobili. Di conseguenza molte coppie attingono a tutte le
            loro riserve finanziarie quando acquistano una casa, con ripercussioni fatali se la loro relazione finisce.
            È proprio quello che è capitato a Susanna e Simone Casagrande (nomi fittizi), che hanno finanziato ognuno
            per metà una casa unifamiliare prelevando capitale dalla loro cassa pensioni. Questa scelta è penalizzante
            in caso di divorzio. Susanna vuole continuare ad abitare nella casa acquistata per lasciare che i figli
            crescano in un ambiente familiare e Simone deve andarsene. Nel suo caso l’immobile non è dunque più
            un’abitazione a uso proprio, pertanto non è più soddisfatta la condizione per il prelevamento del capitale
            dalla cassa pensioni. Di conseguenza deve rimborsare il denaro all’istituto di previdenza, il che riduce
            notevolmente le sue disponibilità finanziarie. Anche Susanna ha un budget ridotto, perché dovendo allevare i
            figli da sola non lavora più a tempo pieno. Di conseguenza la banca insiste sulla responsabilità solidale di
            entrambi i partner, anche se Simone è stato nel frattempo cancellato dal registro fondiario come
            comproprietario della casa. La banca non è obbligata a esonerare un debitore dalla responsabilità solidale.
            In questo caso concreto la banca sarebbe disposta a rinunciare alla responsabilità solidale di Simone se
            Susanna potesse costituire in pegno a favore della banca garanzie sussidiarie, per esempio un deposito
            titoli o un’assicurazione sulla vita. Ma questi mezzi finanziari le mancano. Susanna negozia con la banca
            che siano i suoi genitori a subentrare al suo ex marito in qualità di debitori solidali. Tuttavia le banche
            sono libere di limitare la cerchia dei debitori solidali, per esempio al convivente, ai comproprietari, agli
            usufruttuari e ai beneficiari del diritto di abitazione iscritti a registro fondiario. In alternativa,
            Susanna potrebbe chiedere ai suoi genitori un prestito o un anticipo sull’eredità per ammortizzare il mutuo
            ipotecario riducendolo a un livello sopportabile. Ma anche se riuscisse ad accumulare i mezzi per un
            ammortamento parziale dell’ipoteca, Susanna non avrebbe ancora salvato le sue quattro mura. Infatti deve
            contemporaneamente rimborsare a Simone la metà del valore commerciale della casa se vuole rilevarla tutta a
            proprio nome. Visto che non ha il denaro necessario, deve finire per vendere l’immobile. Il fatto che
            Susanna e Simone abbiano stipulato un’ipoteca a lungo termine per la sicurezza del proprio budget si rivela
            un boomerang: anche la disdetta anticipata provoca costi ingenti. Sarebbe valsa la pena di costituire sin
            dall’inizio una riserva per la rescissione anticipata dell’ipoteca fissa. Questo consiglio non vale soltanto
            in caso di divorzio. Sarebbe meglio pensare in tempo anche ad altri eventi importanti, che possono limitare
            la sopportabilità finanziaria della proprietà abitativa, ad esempio il cambiamento del posto di lavoro, la
            perdita dell’occupazione, l’invalidità o il decesso del partner. I nostri consulenti spiegano volentieri
            quali sono le vie percorribili. Un sistema relativamente semplice consiste, per esempio, nel mettere da
            parte la differenza tra il tasso ipotecario vantaggioso e il tasso medio a lungo termine del 4,5 percento.
            Nel corso degli anni si accumula così una riserva finanziaria (per saperne di più potete leggere l’articolo
            del blog «Crash test per i proprietari immobiliari»).
        </body>
    </Document>
    <Document>
        <url>https://blog.migrosbank.ch/it/tag/affittare/</url>
        <id>5D4BC1E57875F063DAA12F6CE8E4C970</id>
        <title>Affittare Archivio - Banca Migros</title>
        <noindex>noindex,follow</noindex>
        <body>Molti inquilini sono insoddisfatti. Si lamentano della carenza di appartamenti e dell’aumento degli
            affitti. Ma il futuro promette tempi migliori: su un fronte e sull’altro i segnali sono straordinariamente
            favorevoli. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/credito-di-costruzione/</url>
        <id>92F818552F879CA527291A85AFAD3314</id>
        <title>Credito di costruzione Archivio - Banca Migros</title>
        <noindex>noindex,follow</noindex>
        <body>State pensando di costruire o ristrutturare la vostra casa? Solitamente questi progetti sono finanziati
            con un credito di costruzione. Ma, con l’attuale livello dei tassi, i mutui ipotecari sono spesso
            l’alternativa migliore. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/dichiarazione-fiscale/</url>
        <id>E80BF0604BFB3F38D1D5E41B412BF66F</id>
        <title>Dichiarazione fiscale Archivio - Banca Migros</title>
        <noindex>noindex,follow</noindex>
        <body>Molti pensano che paghiamo sempre più tasse. Invece è vero il contrario, come dimostra la nostra analisi
            su scala nazionale. L’onere fiscale è diminuito quasi in tutti i cantoni, anche fino al 40 percento. Ma è un
            altro fattore a provocare crescenti fastidi con le imposte. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/6/</url>
        <id>DA593C2AE70C5B1E66639F890963C05C</id>
        <title>Albert Steck, Autore di Banca Migros - Page 6 of 11</title>
        <body>Nell’ambito della previdenza per la vecchiaia risparmiare è d’obbligo. Per la rendita la domanda è: su
            quanto denaro può contare una persona con un reddito medio dopo il pensionamento? Vi mostriamo quali somme
            sono realistiche. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/6/</url>
        <id>892195DB2AC40A4D042CA1416AF62F43</id>
        <title>Urs Aeberli, Autore di Banca Migros - Page 6 of 9</title>
        <body>Arzthaus.ch è una giovane impresa in rapida espansione – uno dei successi cui ha contribuito il team
            Finanziamenti speciali della Banca Migros. In questo ambito la Banca Migros ha acquisito una notevole
            competenza in materia di consulenza negli scorsi anni. Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/10/</url>
        <id>A264F409B031B58A9AC4275FF83AA5AE</id>
        <title>Blog Banca Migros</title>
        <body>L’impennata di Nestlé, Novartis e Roche mette in difficoltà gli investitori, perché queste società hanno
            raggiunto una supremazia pericolosa. In base a un’analisi della Banca Migros il loro peso nello Swiss Market
            Index è salito al massimo storico del 64 percento. Continuare a leggere
        </body>
    </Document>
    <Document>
        <url>https://blog.migrosbank.ch/it/linvestitore-prociclico/</url>
        <id>FD05F03955D362ADE64E37A1953EB21C</id>
        <title>L’investitore prociclico - Banca Migros</title>
        <body>Se il latte costa di più, la gente ne consuma meno. Ma sui mercati finanziari succede spesso il contrario:
            quando i prezzi salgono, aumenta la domanda. Se, invece, i prezzi scendono, gli investitori si tengono di
            colpo alla larga. Questo paradosso è emerso chiaramente, come da manuale, proprio negli ultimi mesi. Le
            obbligazioni non hanno mai avuto rendimenti così bassi. Il 74 percento delle obbligazioni in franchi
            svizzeri con un volume pari a 500 miliardi di franchi ha ormai un rendimento negativo alla scadenza. Vi
            rientrano praticamente tutte le obbligazioni statali. E anche tra le obbligazioni societarie il rendimento
            negativo diventa sempre più un denominatore comune. A causa di questi tassi estremamente bassi si sarebbe
            tentati di credere in una fuga di massa dalle obbligazioni. Niente di più sbagliato. Nel solo mese di luglio
            i fondi obbligazionari hanno registrato una raccolta di 2,8 miliardi di franchi in base alla statistica di
            Swiss Fund Data. È l’aumento più sostenuto dal mese di aprile del 2015. Stupisce pure il fatto che ancora un
            anno fa i fondi obbligazionari hanno registrato deflussi compresi tra 1 e 2 miliardi di franchi al mese,
            nonostante un rendimento più elevato di circa 40 punti base. Il grafico illustra il singolare comportamento
            degli investitori negli ultimi dodici mesi sulla base dello Swiss Bond Index (SBI), che riproduce
            l’andamento del mercato obbligazionario in franchi svizzeri. I tassi in calo provocano un rialzo delle
            quotazioni nello SBI. I prezzi in ascesa rendono dunque le obbligazioni meno interessanti. Tuttavia, come
            emerge dalla statistica, la domanda di fondi obbligazionari non è diminuita, bensì aumentata nonostante le
            quotazioni più elevate. Obbligazioni: sempre più care – eppure sempre più apprezzate Il grafico indica
            l’evoluzione dello Swiss Bond Index e la raccolta e i deflussi mensili dei fondi obbligazionari svizzeri in
            milioni di CHF (fonte: Swiss Fund Data / SIX). Per le azioni osserviamo il contrario: nello scorso autunno e
            inverno, quando le quotazioni di borsa si collocavano appena al di sotto dei loro massimi, i fondi azionari
            hanno registrato una raccolta costante fino a 2 miliardi di franchi al mese. Ma con la flessione registrata
            dai prezzi dei titoli in primavera è svanito anche l’interesse degli investitori. Queste «vendite stizzite»
            si sono verificate soprattutto nel secondo trimestre, quando i fondi azionari hanno subito una fuga di
            capitali pari a 4,7 miliardi di franchi netti (v. grafico). Azioni: dopo il crollo delle quotazioni
            cominciano le vendite Il grafico indica l’andamento dello Swiss Performance Index e la raccolta e i deflussi
            mensili dei fondi azionari svizzeri in milioni di CHF (fonte: Swiss Fund Data / SIX). «Il mercato azionario
            è l’unico mercato da cui la gente fugge di fronte a una svendita.» Con queste parole il leggendario
            investitore Warren Buffett ha commentato una volta il comportamento prociclico degli investitori. In realtà
            colpisce sempre come gli investitori si lascino contagiare dal clima negativo quando i prezzi dei titoli
            scendono, prendendo così decisioni sbagliate. Un classico esempio è l’isteria che all’inizio dell’anno ha
            improvvisamente dilagato sui mercati finanziari. Nel nostro blog avevamo espresso il parere che la borsa
            avesse reagito in modo esagerato e che «gli azionisti sarebbero stati premiati per la loro resistenza» (v.
            «Panico ingiustificato»). Infatti, da allora tutti gli indici di borsa hanno ricominciato a mettere a segno
            poderosi progressi. Da metà febbraio lo Swiss Performance Index ha guadagnato più del 15 percento. La borsa
            statunitense ha addirittura raggiunto un nuovo record, così come le mid cap svizzere. In teoria la ricetta
            del successo in borsa sarebbe molto semplice: ‹Buy low, sell high›. Ma nell’attuazione pratica a molti
            investitori manca la necessaria disciplina. Come documentano anche le statistiche sulla raccolta dei fondi
            obbligazionari e di quelli azionari, gli investitori tendono ad acquistare quando le quotazioni sono già
            salite. Viceversa, ritirano il capitale dopo che i listini hanno perso terreno. Ma a che cosa è dovuto
            questo comportamento prociclico? Una ragione importante è la cosiddetta «avversione alle perdite»: negli
            esperimenti scientifici è stato dimostrato che sulla psiche umana una perdita incide molto di più di un
            grosso guadagno. Per questo motivo si tende a privilegiare investimenti in linea di massima sicuri per
            evitare una performance negativa. A causa dell’avversione alle perdite le obbligazioni considerate a basso
            rischio vengono ritenute interessanti persino ora, sebbene siano da prevedere rendimenti molto miseri per
            anni. Viceversa, numerosi investitori si spaventano di fronte alle provvisorie, ma talvolta violente
            oscillazioni dei prezzi delle azioni. Le vantaggiose opportunità di entrare sul mercato sono inoltre
            regolarmente mancate, poiché la propensione al rischio subisce un netto calo dopo ogni scivolone delle
            quotazioni. Il mercato azionario svizzero ha offerto interessanti opportunità di acquisto non solo la
            primavera scorsa, ma anche negli anni 2004 e 2005 nonché 2012 e 2013. Ma invece di cogliere la palla al
            balzo, gli investitori privati hanno venduto proprio in questi periodi. Lo dimostra una ricerca condotta
            dalla Banca Migros sulla base del totale delle operazioni in azioni eseguite dai privati svizzeri dal 2001.
            Ad esempio, i privati hanno alleggerito le proprie posizioni azionarie nel 2005 e nel 2012 rispettivamente
            di 16 e 14 miliardi di franchi netti (v. grafico). Ulteriori informazioni in materia sono disponibili a
            questo link. Tempismo sbagliato da parte degli investitori I privati svizzeri hanno venduto le proprie
            posizioni in azioni nel momento sbagliato, ossia nella fase iniziale della ripresa messa a segno dalla borsa
            negli anni 2005 e 2012. Il grafico contiene il totale annuo delle operazioni in azioni eseguite dai privati
            in Svizzera (dati: BNS). Le attuali statistiche dei fondi continuano a rivelare un deflusso di capitali
            dagli investimenti in azioni. Lo scetticismo nei confronti dei titoli a reddito variabile è dunque tuttora
            diffuso, il che deve essere interpretato come un segnale positivo. Dimostra infatti che le aspettative degli
            investitori nei confronti delle azioni si collocano tuttora su un livello moderato. Così si riduce il
            rischio di delusioni future. Non a caso in borsa si parla di “Wall of Worry”, un muro di preoccupazioni, che
            le azioni devono scalare. Sarebbe più pericoloso se tra gli investitori azionari prendesse piede una
            generalizzata leggerezza. Sul mercato obbligazionario si constata invece una straordinaria noncuranza. Lo
            dimostrano in particolare i persistenti flussi di capitali in questo segmento, nonostante le quotazioni
            aumentate e i tassi d’interesse ai minimi storici. La tenace attrattiva delle obbligazioni è fondata sulla
            fiducia nella loro sicurezza. Tuttavia, quanto più gli investitori alzano l’asticella delle loro
            aspettative, tanto più sale il rischio che non vengano soddisfatte. Anche sui mercati azionari le fasi di
            boom sinora vissute si sono sempre concluse per un eccessivo ottimismo.
        </body>
    </Document>
    <Document>
        <url>https://blog.migrosbank.ch/it/le-azioni-sono-meglio-delle-obbligazioni/</url>
        <id>4982349601C0E26A06F0542E1D4A863C</id>
        <title>Le azioni sono meglio delle obbligazioni? - Banca Migros</title>
        <body>Il basso livello dei tassi costringe gli investitori a un cambiamento di mentalità. Sulla base di un
            esempio concreto vi mostriamo come le azioni che pagano dividendi elevati rappresentino una valida
            alternativa alle obbligazioni senza interessi. Il calo dei tassi è generalizzato. I rendimenti sono in
            territorio negativo non solo per i titoli di stato svizzeri su tutte le durate. Anche per le obbligazioni
            societarie il basso livello dei tassi ha assunto dimensioni preoccupanti. Attualmente il volume delle
            obbligazioni societarie emesse in franchi raggiunge i 180 miliardi di franchi. Più della metà ha un
            rendimento negativo, tra l’altro anche l’obbligazione Swisscom con scadenza nel 2024. Ovviamente il titolo
            offre una notevole sicurezza, ma in cambio devo rinunciare a qualunque rendimento per i prossimi otto anni?
            Chi non ha bisogno del capitale in questo lasso di tempo ha un’interessante alternativa: le azioni Swisscom,
            che attualmente offrono un rendimento del dividendo del 4,7 percento. Se l’utile distribuito viene
            reinvestito, il rendimento cumulato raggiunge il 44 percento entro il 2024 (nel calcolo non sono compresi i
            costi dell’investimento e le imposte, pur considerando che anche l’obbligazione Swisscom è soggetta a una
            tassa sulla cedola dell’1,75 percento). In altri termini il prezzo dell’azione Swisscom dovrebbe scendere
            entro il 2024 dagli attuali 470 franchi a 260 franchi, con una perdita massima del 44 percento, per avere
            come azionisti gli stessi risultati di quelli ottenuti con l’obbligazione Swisscom. Un simile scenario è
            altamente improbabile. L’azione non ha mai raggiunto una quotazione così bassa neppure durante l’ultima
            crisi finanziaria. Inoltre la Swisscom non ha mai ridotto dal 2000 il dividendo regolarmente pagato. È
            dunque molto probabile che l’azione Swisscom ottenga un rendimento di gran lunga migliore rispetto
            all’obbligazione con durata otto anni. Ma anche se l’azione Swisscom dovesse deludere non sarebbe in alcun
            caso una tragedia per un azionista ben diversificato, che nel proprio deposito detiene numerose altre blue
            chip dai dividendi elevati. Per ottenere una diversificazione sufficiente con il proprio portafoglio
            occorrono almeno 15-30 titoli (o investimenti collettivi, come i fondi e gli ETF). Così si può essere certi
            di possedere, oltre alle azioni che potrebbero non raggiungere le aspettative del mercato, anche quelle che
            riservano sorprese positive. Il passato insegna che tra il livello dei tassi delle obbligazioni e la
            valutazione delle azioni esiste sempre una correlazione, seppure talvolta non molto stretta. In concreto, un
            basso livello dei tassi rende più allettanti le azioni. Viceversa, se le obbligazioni pagano interessi
            elevati, le azioni perdono di attrattiva. Il nesso è dimostrato dal grafico seguente: nei primi anni
            ottanta, quando le obbligazioni societarie fruttavano ancora un interesse superiore al dieci percento (!),
            le azioni risultavano meno interessanti per gli investitori. Il rapporto prezzo/utile (P/E) era infatti
            inferiore a 10 per l’indice azionario S&amp;P 500. Nel grafico è rappresentato con il cosiddetto rendimento
            degli utili, ossia l’inverso del P/E. Il rendimento degli utili è il rapporto tra l’utile per azione e
            l’attuale prezzo dell’azione e può essere interpretato come una specie di «remunerazione» dell’azione. Il
            reddito conseguito viene infatti messo in relazione con il capitale investito. Come risulta dal grafico,
            parallelamente al livello dei tassi delle obbligazioni è diminuito anche il rendimento degli utili delle
            azioni, il che corrisponde a un aumento del P/E. Valutazioni convenienti delle azioni rispetto alle
            obbligazioni Tuttavia, contrariamente alla cedola fissa dell’obbligazione, gli utili delle azioni possono
            subire pesanti oscillazioni. Anche i tassi potrebbero risalire da un livello così basso. In considerazione
            di queste incertezze è senz’altro giusto che i rendimenti degli utili non siano scesi a nuovi minimi storici
            parallelamente ai tassi d’interesse. Ma questo atteggiamento improntato alla cautela sui mercati azionari
            provoca da alcuni anni una crescente discrepanza tra i rendimenti degli utili e il tasso d’interesse delle
            obbligazioni societarie. In teoria il divario si colmerebbe se il rapporto prezzo/utile della borsa
            statunitense salisse dal valore attuale di 17 a oltre 30 oppure se i tassi tornassero sul livello di 15 anni
            fa. Il raffronto tra rendimento degli utili e interessi dimostra dunque che acquistando azioni si ottiene un
            considerevole premio di rischio, come ben dimostra l’esempio della Swisscom. Nonostante ciò, gli investitori
            che puntano sulle azioni dovrebbero considerare i principi di un lungo orizzonte temporale, un’ampia
            diversificazione e un ingresso graduale sul mercato. Chi si attiene a queste regole compie la scelta giusta
            acquistando azioni in una fase così acuta di tassi bassi. Perché le azioni hanno una valutazione
            interessante in questo momento è spiegato qui.
        </body>
    </Document>
    <Document>
        <url>https://blog.migrosbank.ch/it/quali-indici-contano-per-gli-azionisti/</url>
        <id>3F578768CE4100EBE35E3410FB3B65F4</id>
        <title>Quali indici contano per gli azionisti - Banca Migros</title>
        <body>Le quotazioni di borsa sono convenienti o elevate? Attualmente il rapporto prezzo/utile non ci dà una
            risposta chiara. Ma un altro criterio ci indica fino a che punto vale la pena di acquistare azioni.
            Considerando il basso livello dei tassi, molti investitori stanno pensando di spostare una parte dei propri
            risparmi in azioni. Ma c’è da chiedersi se è il momento giusto. Con le quotazioni di borsa elevate è meglio
            aspettare ad acquistare i titoli. L’indice più noto per la valutazione delle azioni è il rapporto
            prezzo/utile (P/E). È facile capire come si calcola: basta dividere l’attuale quotazione di borsa di una
            società per l’utile per azione. Il P/E ci dice dunque quanti anni occorrono per equiparare, con il ricavato,
            il valore delle azioni. Al livello aggregato di un indice di borsa si divide dunque l’intera
            capitalizzazione di borsa per il totale degli utili delle società comprese nell’indice. Per lo Swiss Market
            Index (SMI) la media storica del P/E corrisponde quasi esattamente a 15 (v. grafico). Soprattutto durante la
            bolla della “new economy” all’inizio del nuovo millennio questo indice era notevolmente superiore, il che ha
            prodotto un’evoluzione delle quotazioni inferiore alla media. Come risulta anche dal grafico, l’SMI registra
            attualmente un P/E di 16, quindi una minima sopravvalutazione. Questo criterio può dunque fornirci una
            chiara risposta alla domanda se l’acquisto di un titolo è attualmente interessante. L’attuale valutazione si
            colloca a metà Rapporto prezzo/utile dello Swiss Market Index (dati: Bloomberg) Un altro indice importante è
            il rapporto prezzo/valore di libro (P/B), che considera la sostanza misurabile di un’impresa e offre utili
            informazioni aggiuntive rispetto al P/E, poiché nel corso di un ciclo congiunturale gli utili possono subire
            notevoli oscillazioni. Attualmente l’SMI ha un P/B di 2,2. Rispetto alla media di 2,5 degli ultimi dieci
            anni emerge una leggera sottovalutazione, quindi neppure qui otteniamo una risposta inequivocabile. Ecco
            perché consiglio di considerare un altro criterio: il rendimento dei dividendi. Questo parametro ha una
            notevole rilevanza pratica per l’investitore, poiché indica quanto denaro riceve effettivamente l’azionista.
            Proprio nell’attuale scenario dei tassi bassi, nel quale gli introiti dei risparmi sono ormai ridotti
            all’osso, gli utili distribuiti dalle società rivestono una particolare importanza. Attualmente il
            rendimento dei dividendi dell’SMI raggiunge il 3,5 percento, in forte aumento negli ultimi vent’anni. Alla
            fine degli anni novanta il rendimento delle azioni svizzere era pari a un misero 1 percento. Il raffronto
            storico è ancora più significativo, se si considera l’andamento dell’inflazione. Per l’investitore è
            determinante il rendimento reale, depurato dell’inflazione. Come illustra il grafico, questo dato è passato
            da zero al 4 percento. In altri termini, i due effetti positivi delle distribuzioni più elevate e
            dell’inflazione in calo si sono rafforzati a vicenda. È il contrario di quanto avvenuto per le obbligazioni,
            i cui tassi nominali sono scesi molto di più dell’inflazione, pertanto il rendimento reale è retrocesso dal
            2 percento praticamente a zero (un’analisi dettagliata in proposito è pubblicata con il titolo «I tassi
            bassi ci costano 5 miliardi di franchi l’anno»). Un argomento forte a favore delle azioni Rendimento dei
            dividendi depurato dell’inflazione nello Swiss Market Index. Il rendimento reale depone quindi chiaramente a
            favore di un investimento in azioni. In una prospettiva di lungo periodo gli utili di corso e le
            distribuzioni dei dividendi contribuiscono approssimativamente in pari misura alla performance complessiva
            delle azioni. Ma questo rapporto si sposta sempre di più a favore dei dividendi, come dimostra il seguente
            grafico: negli ultimi dieci anni le quotazioni dell’SMI sono salite solo del 10 percento circa. Considerando
            i dividendi reinvestiti, tuttavia, il rendimento totale conseguito dall’inizio del 2006 è pari a un
            ragguardevole 50 percento. I dividendi fanno la differenza Andamento dell’SMI (curva verde) rispetto alla
            performance complessiva, inclusi i dividendi reinvestiti. Risultato: gli investitori dovrebbero prestare
            maggiore attenzione ai rendimenti dei dividendi. Da un lato l’aumento dei dividendi riflette l’evoluzione
            positiva degli utili societari. Ma in molte aziende si è verificato un cambiamento di mentalità: una
            distribuzione elevata e stabile nel tempo è sempre di più considerata come un marchio di qualità per il
            management. Garantisce infatti che l’utile conseguito non sia utilizzato per repentine «avventure», ad
            esempio una costosa operazione di acquisizione, ma finisca nelle tasche degli azionisti. Tra l’altro, anche
            nel raffronto internazionale l’SMI si colloca nella fascia media superiore con il suo rendimento. Tra le
            borse europee Londra, Milano e Madrid offrono una distribuzione leggermente più elevata, ma già l’indice
            guida tedesco Dax registra un rendimento inferiore, pari al 3,0 percento. Per le azioni statunitensi è
            ancora più basso, con il 2,2 percento, mentre il paese ha un tasso d’inflazione di poco superiore all’1
            percento. Negli Stati Uniti anche il livello dei tassi delle obbligazioni statali a dieci anni è leggermente
            superiore, con l’1,8 percento. Queste cifre dimostrano che chi investe oggi in azioni svizzere può contare
            su una remunerazione di tutto rispetto anche nei prossimi anni.
        </body>
    </Document>
    <Document>
        <url>https://blog.migrosbank.ch/it/tag/smi-it/</url>
        <id>D1BEA2C7369E2FF8B1655795DB5C4586</id>
        <title>SMI Archivio - Banca Migros</title>
        <noindex>noindex,follow</noindex>
        <body>Le quotazioni di borsa sono convenienti o elevate? Attualmente il rapporto prezzo/utile non ci dà una
            risposta chiara. Ma un altro criterio ci indica fino a che punto vale la pena di acquistare azioni.
            Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/18/</url>
        <id>686A1101ED298FA7FF6B4C4DF6851553</id>
        <title>Blog Banca Migros</title>
        <body>I fondi strategici offrono un’opportunità d’investimento ben strutturata e ampiamente diversificata. Sono
            dunque ideali come componente “core” a costi contenuti per il portafoglio degli investitori privati.
            Continuare a leggere
        </body>
    </Document>
    <Document>
        <url>https://blog.migrosbank.ch/it/cash-what-else-it/</url>
        <id>2A68C855F687A7F4BBDAECB39B10EBFE</id>
        <title>«Cash… What else?» - Banca Migros</title>
        <body>I risparmiatori sono le vittime dell’attuale politica dei tassi bassi. È un’affermazione che sentiamo
            ripetere spesso. Ma è vero? Abbiamo elaborato qualche dato. Proprio all’insegna dello slogan «Cash… What
            else?», gli Svizzeri non hanno mai avuto così tanta liquidità. Secondo la statistica della Banca nazionale,
            raggiunge la stratosferica cifra di 710 miliardi di franchi in contanti e sui conti di risparmio, il che
            significa 90’000 franchi pro capite della popolazione (bambini inclusi). A livello puramente aritmetico ogni
            economia domestica ha una riserva di liquidità di ben 200’000 franchi (v. approfondimento qui sotto).
            Inoltre questa somma cresce ogni anno di 35 miliardi di franchi (ossia di 10’000 franchi per economia
            domestica). Contemporaneamente gli Svizzeri sono sempre molto restii a comprare azioni e fondi
            d’investimento. Ma che senso ha lasciare i propri risparmi sul conto nonostante i tassi d’interesse ai
            minimi storici? Per rispondere a questa domanda dobbiamo considerare l’andamento del costo della vita.
            Semplificando, risparmiare significa rimandare a domani i consumi di oggi. Di conseguenza, il tasso
            d’interesse dovrebbe essere almeno pari al’inflazione, per evitare di perdere potere d’acquisto. Questa
            condizione è stata praticamente sempre soddisfatta negli ultimi quarant’anni, come illustrato nel grafico,
            che raffigura il tasso d’interesse sul conto di risparmio-investimento della Banca Migros rispetto
            all’indice nazionale dei prezzi al consumo. I risparmiatori hanno dovuto subire una fase prolungata di
            perdita di valore reale soltanto dal 1979 al 1983. I risparmiatori guadagnano ancora bene Il grafico riporta
            l’andamento del tasso d’interesse sul conto di risparmio-investimento della Banca Migros e l’indice
            nazionale dei prezzi al consumo negli ultimi quarant’anni. Dal grafico emerge anche che dal 1994 al 2000 il
            conto di risparmio è stato particolarmente remunerativo, poiché l’interesse superava sempre del due percento
            almeno il tasso d’inflazione. E oggi? Attualmente il conto di risparmio-investimento frutta lo 0,25 percento
            d’interesse, mentre l’inflazione su base annua è pari al -1 percento. Per il momento il potere d’acquisto
            dei risparmiatori è dunque salvaguardato, tuttavia l’inflazione potrebbe tornare in territorio positivo alla
            fine del 2016, secondo le previsioni della Banca nazionale. E non è affatto sicuro che per allora la Banca
            nazionale aumenti il tasso di riferimento dall’attuale meno 0,75 percento. Infatti, la duratura forza del
            franco sull’euro depone a sfavore di un aumento dei tassi. In conclusione, per i risparmiatori significa che
            il capitale reale sul conto continua a crescere più dell’1 percento. Ma in un’ottica di più lungo periodo è
            opportuno considerare altre forme d’investimento per mettersi al riparo da un aumento dell’inflazione.
            Alcuni consigli utili sono pubblicati in questo blog. Qui spieghiamo perché un’esposizione graduale può
            ridurre notevolmente i rischi di perdita: Azioni? Non è mai troppo tardi!. Mentre le obbligazioni hanno un
            rendimento quasi nullo, le azioni pagano il doppio dei dividendi rispetto al passato: Il mondo dei tassi è
            sottosopra. Molti investitori temono i rischi impliciti nelle azioni. Ma quanto è alto il rischio reale di
            perdita? La risposta è pubblicata in questo articolo. I fondi strategici sono un investimento conveniente
            per la componente “core” di ogni portafoglio. Inoltre si sono messi in luce per la loro performance, come
            potete leggere qui. Abbasso le diete – Con i Mi-Fonds risparmi in piena forma. Per sapere di più:
            bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/da-migrolino-prelevare-denaro-e-risparmiare-spese/</url>
        <id>CE0D678E7F7D2818581020F6ACFCBE2B</id>
        <title>Da migrolino prelevare denaro e risparmiare spese</title>
        <body>Volete una soluzione semplice e conveniente per il conto? In tal caso il conto privato della Banca Migros,
            con la nuova carta Maestro senza quota annua, fa proprio al caso vostro. E adesso è ancora più interessante,
            grazie alla possibilità di prelevare contanti gratuitamente anche negli shop migrolino. Oggi risparmiare
            sulle spese bancarie conta più che mai. I tassi d’interesse sul conto privato oscillano attorno allo zero,
            mentre le spese addebitate al conto possono essere molto più elevate, a seconda della banca. Con il suo
            modello di prezzi per le carte Maestro la Banca Migros si annovera tra gli offerenti che applicano le
            commissioni più basse in Svizzera. Lo dimostra un test sulle commissioni per un conto di 5000 franchi che il
            servizio di confronto online moneyland.ch ha realizzato su incarico del «Blick». La Banca Migros ha ottenuto
            un buon piazzamento grazie al fatto che, dal 1° luglio 2015, ha rinunciato ad addebitare la quota annua,
            sinora di 30 franchi, alle carte Maestro in CHF. Per i clienti Premium e quelli ipotecari la commissione è
            eliminata non solo sulla carta principale, ma anche sulle carte supplementari. Contemporaneamente sono state
            regolamentate in modo diverso le spese di banche terze. Dall’inizio di luglio la Banca Migros addebita due
            franchi per ogni prelevamento di contanti in franchi a un Bancomat di terzi o a un Postomat (v. riquadro).
            Queste commissioni di banche terze possono essere evitate ricorrendo il più possibile ai Bancomat della
            Banca Migros, dove il prelevamento di contanti rimane esente da spese. Sapete già che potete prelevare
            denaro anche nei 580 supermercati Migros e, come novità, negli oltre 50 shop migrolino? Prelevare contanti
            senza spese dal proprio conto Banca Migros è già possibile alla cassa o al servizio clienti dei supermercati
            Migros. Ora si aggiungono le casse degli oltre 50 shop migrolino senza stazione di servizio. In una tappa
            successiva sarà verificata la possibilità di prelevare contanti anche negli shop Migrolino con distributore
            di benzina. Ottenete così il vantaggio di risparmiare tempo se combinate il prelevamento di denaro con la
            spesa negli shop migrolino o nei supermercati della Migros. Considerando le ubicazioni dei supermercati
            Migros, degli shop migrolino e dei propri Bancomat, la Banca Migros offre una delle reti più fitte in
            Svizzera per il prelevamento gratuito di contanti. Risparmiate altre spese se il capitale complessivo presso
            la Banca Migros è di almeno 7500 franchi. Infatti, a partire da questo importo, non saranno addebitate le
            spese di tenuta conto pari a 36 franchi l’anno. Il conto privato con la carta Maestro esente dalla quota
            annua diventa così ancora più allettante: nel test realizzato da moneyland.ch e dal «Blick» risulta
            l’offerta di gran lunga più conveniente.
        </body>
    </Document>
    <Document>
        <url>https://blog.migrosbank.ch/it/tag/conto-privato/</url>
        <id>F3F2A144B698E1CAEBFD8E561EA48A6E</id>
        <title>Conto privato Archivio - Banca Migros</title>
        <noindex>noindex,follow</noindex>
        <body>Volete una soluzione semplice e conveniente per il conto? In tal caso il conto privato della Banca Migros,
            con la nuova carta Maestro senza quota annua, fa proprio al caso vostro. E adesso è ancora più interessante,
            grazie alla possibilità di prelevare contanti gratuitamente anche negli shop migrolino. Continuare a leggere
        </body>
    </Document>
    <Document>
        <url>https://blog.migrosbank.ch/it/chi-eredita-il-pilastro-3a/</url>
        <id>88E17D6C4E0B8FFDB312324F31396571</id>
        <title>Chi eredita il pilastro 3a? - Banca Migros</title>
        <body>Chi risparmia nell’ambito del pilastro 3a spera di poter riscuotere il capitale al più tardi al momento
            del pensionamento. Ma che cosa succede a chi muore prima? Chi eredita il capitale previdenziale? La
            questione può diventare complicata con le «famiglie patchwork». All’età di 57 anni Giulio ha un incidente
            mortale e lascia Clara, sua partner da tanti anni, e due figli adulti avuti nel primo matrimonio. I tre
            superstiti ricevono in eredità un patrimonio che consiste di conti e titoli del valore di 100’000 franchi,
            oltre a un capitale di previdenza 3a pari a 150’000 franchi. Il pilastro 3a prevede un chiaro ordinamento
            dei beneficiari Prima di morire, Giulio aveva già deciso a chi sarebbe dovuto andare il pilastro 3a in
            futuro. L’indicazione dei beneficiari può essere comunicata alla fondazione di previdenza e nuovamente
            modificata in qualunque momento. Anche Giulio si è avvalso di questa possibilità osservando comunque
            determinate regole, ossia l’ordinamento dei beneficiari in caso di decesso: 1. Prima di tutto il capitale di
            previdenza spetta al coniuge o al partner in unione domestica registrata. 2. In mancanza del coniuge o del
            partner in unione domestica registrata, come nel caso di Giulio, il capitale 3a va ai suoi eredi diretti e
            alle persone al cui sostentamento Giulio ha provveduto in modo considerevole oppure alla persona con cui ha
            convissuto ininterrottamente durante i cinque anni precedenti il decesso o che deve provvedere al
            sostentamento di uno o più figli comuni. Nel caso concreto Clara, partner di lunga data di Giulio, soddisfa
            il requisito, pertanto ha potuto essere designata come beneficiaria. In realtà avrebbe potuto dividere il
            capitale di previdenza tra lei e i figli a sua discrezione, ma ha deciso di lasciare tutto a lei. Anche
            questo è ammesso. 3. In mancanza delle summenzionate persone al momento del decesso di Giulio, conformemente
            al regolamento di previdenza il suo denaro sarebbe andato ai genitori, in loro assenza ai fratelli e alle
            sorelle, infine in loro assenza agli altri eredi che potevano essere designati liberamente. Il testatore può
            stabilire a sua discrezione l’ordine e le quote tra genitori, fratelli e sorelle e gli altri eredi. Il
            capitale è versato secondo il regolamento della fondazione di previdenza Ma quali sono le conseguenze
            dell’ordinamento dei beneficiari scelto da Giulio? Nel diritto assicurativo vale la regola che le
            prestazioni delle polizze previdenziali non rientrano nella massa ereditaria e non devono essere divise tra
            gli eredi, bensì sono versate direttamente al beneficiario o ai beneficiari. Questo è previsto anche dal
            regolamento della fondazione di previdenza della Banca Migros: il controvalore dei conti e dei fondi
            previdenziali al momento del decesso viene versato direttamente ai beneficiari e non fa parte dell’eredità.
            Rispetto delle legittime Nella divisione ereditaria possono sorgere comunque problemi con i capitali
            previdenziali, ad esempio se Giulio non rispettasse le legittime dei suoi figli al momento di regolare la
            successione. In concreto deve lasciare ai figli almeno 3/4 dell’eredità, ossia 75’000 franchi; per
            testamento o contratto ereditario può lasciare a Clara al massimo ¼, cioè 25’000 franchi (a condizione che i
            genitori di Giulio siano già morti). Ma che cosa succederebbe se Giulio avesse lasciato in testamento alla
            sua partner più di un quarto dell’eredità, ad esempio 50’000 invece di 25’000 franchi? In questo caso i
            figli di Giulio potrebbe pretendere una compensazione delle loro quote legittime non osservate, quindi Clara
            dovrebbe pagare 25’000 franchi della prestazione ricevuta nell’ambito del pilastro 3a in caso di decesso.
            Considerare le imposte sull’eredità Il conto può diventare salato anche con le tasse. Il versamento dei
            capitali di previdenza del pilastro 3a in caso di decesso viene tassato separatamente dal reddito a
            un’aliquota speciale che, a seconda dei cantoni e dell’importo versato, oscilla tra il 5 e il 20 percento.
            Tuttavia questo calcolo è indipendente dal grado di parentela tra il titolare della previdenza e il
            beneficiario. La situazione cambia con l’eredità. Per la sua quota sul capitale in conti e titoli Clara, in
            quanto partner non coniugata, paga di norma imposte sull’eredità più elevate rispetto a quelle dovute se
            fosse stata la moglie di Giulio. A seconda del cantone e della progressione fiscale le imposte sull’eredità
            vanno dal 4% al 40%; solo nei cantoni GR, NW, OW, SZ, UR e ZG i conviventi di lunga data non pagano tasse.
            In funzione del cantone di residenza occorre dunque considerare se sia meglio favorire il partner in regime
            di concubinato con il pilastro 3a o con una parte dell’eredità.
        </body>
    </Document>
    <Document>
        <url>https://blog.migrosbank.ch/it/la-vecchiaia-non-deve-essere-un-peso/</url>
        <id>A10AC2F8353D79E387C72247C375E462</id>
        <title>La vecchiaia non deve essere un peso - Banca Migros</title>
        <body>viellesseDi solito, il reddito diminuisce con il pensionamento. Si riduce così la sostenibilità
            finanziaria della casa propria. Basandoci sulla nostra esperienza nella consulenza, vi mostriamo diverse
            soluzioni possibili per superare le difficoltà. Molti proprietari immobiliari svizzeri vogliono vivere il
            più a lungo possibile nelle proprie quattro mura, considerando spesso la casa propria come un elemento della
            previdenza per la vecchiaia. Quindi rimangono ancora più scioccati quando, al pensionamento, vengono a
            sapere che la sostenibilità finanziaria del loro immobile non è più garantita. Ma che cos’è successo? Al
            pensionamento le entrate, comprese le rendite dell’AVS e della cassa pensioni, sono di circa un terzo
            inferiori al precedente reddito da lavoro. La diminuzione del reddito a disposizione della famiglia negli
            anni della pensione si ripercuote sul finanziamento ipotecario. Infatti, anche in questa fase della vita
            deve essere rispettata la regola secondo la quale la somma degli interessi e delle spese accessorie non può
            superare il 35 percento del reddito netto ai fini del finanziamento. Nel calcolo non viene utilizzato il
            tasso ipotecario vigente in quel momento bensì, per cautela, un valore medio più elevato a lungo termine, il
            tasso d’interesse cosiddetto calcolatorio. La Banca Migros applica il 4,5 percento, la maggior parte delle
            altre banche addirittura il 5 percento. Per le spese accessorie la Banca Migros considera l’1 percento del
            valore di mercato dell’immobile. Al riguardo l’apprezzamento verificatosi dall’acquisto dell’immobile fino
            al pensionamento ha un impatto negativo. Esempio di calcolo: sostenibilità finanziaria del mutuo ipotecario
            negli anni della pensione Ma che fare, se al momento del pensionamento la sostenibilità finanziaria non è
            più garantita? L’eventualità peggiore, ossia la vendita forzata della casa, non si verifica quasi mai.
            Infatti, i colloqui tra il cliente e il consulente della banca consentono di avviare le misure necessarie
            per migliorare la sostenibilità: Ammortamenti facoltativi con il patrimonio della previdenza: può valere la
            pena di ammortizzare il mutuo con una parte del capitale accumulato nella cassa pensioni (v. variante 1
            nella tabella). Quanto più elevato è il patrimonio previdenziale prelevato in anticipo per questo scopo,
            tanto minori sono gli oneri del tasso d’interesse calcolatorio. D’altro canto diminuisce anche la rendita
            della cassa pensioni. È dunque opportuno calcolare con attenzione se la rendita ridotta riesce ancora a
            coprire il costo della vita. Invece di attingere ai capitali della cassa pensioni, è consigliabile
            ammortizzare il mutuo con i capitali accumulati nel pilastro 3a (v. variante 2). Valori patrimoniali non
            vincolati: le famiglie di pensionati hanno spesso risorse finanziarie superiori alla media e dispongono di
            un patrimonio in titoli, che possono essere venduti per ammortizzare il mutuo ipotecario. L’alternativa più
            comoda: con un patrimonio finanziario netto a partire da 150’000 franchi la Banca Migros ipotizza la
            possibilità di attingervi per ottenere un’ulteriore fonte di reddito. Non sono presi in considerazione
            soltanto i depositi titoli, ma anche gli averi del pilastro 3a, tuttavia solo cinque anni prima dell’età
            ordinaria AVS. A partire da quel momento, infatti, è possibile disporre liberamente dei capitali
            previdenziali. Prendiamo l’esempio di una coppia con un deposito titoli e capitali del pilastro 3a per un
            totale di 350‘000 franchi: negli anni della pensione può farsi computare 31’500 franchi di entrate annue (v.
            tabella). Responsabilità solidale: in teoria sarebbe ipotizzabile anche coinvolgere altre persone nel
            rapporto d’indebitamento. Tuttavia il settore bancario limita solitamente la cerchia dei possibili debitori
            solidali ai conviventi, ai comproprietari nonché agli usufruttuari e ai beneficiari di diritti d’abitazione
            iscritti al registro fondiario. Vendita ai figli: se i genitori vogliono continuare a vivere nelle proprie
            quattro mura, possono considerare anche di cedere la casa ai figli, che l’affittano ai genitori oppure
            concedono loro un diritto di abitazione o di godimento. Mettetevi in contatto con noi. Vi consigliamo
            volentieri. Potrebbe interessarvi anche questo articolo: Quando la casa diventa troppo grande
        </body>
    </Document>
    <Document>
        <url>https://blog.migrosbank.ch/it/trasferite-la-vostra-ipoteca-da-noi-un-po-per-volta/</url>
        <id>CF6AA964402B2556EDF6663A53224CAF</id>
        <title>Trasferite la vostra ipoteca da noi un po’ per volta</title>
        <body>È un’idea sbagliata, ma diffusa: in caso di mutui ipotecari a tasso fisso scaglionati nel tempo, molti
            proprietari immobiliari credono di essere vincolati alla banca che ha concesso il finanziamento fino alla
            scadenza dell’ultima tranche. Invece le ipoteche fisse possono essere riprese, tranche dopo tranche, da un
            offerente più vantaggioso – per esempio la Banca Migros. «Mi piacerebbe passare alla Banca Migros e
            beneficiare dei tassi d’interesse vantaggiosi», annuncia con rammarico l’interessato a un’ipoteca parlando
            con una consulente della Banca Migros. «Ma purtroppo a breve scade solo una delle tranche della mia ipoteca
            fissa. Per la seconda c’è da aspettare ancora un anno». In caso di uscita anzitempo dalla seconda tranche
            dovrebbe pagare alla sua attuale banca un’indennità per disdetta anticipata di decine di migliaia di
            franchi, sospira l’interessato. È meravigliato che la consulente della Banca Migros gli risponda: «Ci
            terremmo ad averla come cliente della Banca Migros, quindi non abbiamo problemi a riprendere già una parte
            del suo finanziamento. La Banca Migros si assumerà poi la seconda tranche un anno dopo». La consulente
            conosce bene queste situazioni dei clienti, perché nel nostro paese la sicurezza è il criterio numero uno
            tra i proprietari immobiliari. Ecco perché è consuetudine distribuire l’ipoteca fissa su più tranche
            scaglionate nel tempo. È una scelta opportuna, così non è necessario rinnovare tutto il mutuo ipotecario
            nello stesso momento, tra l’altro rischiando che avvenga proprio in una fase di tassi alti. D’altro canto,
            per ridurre i rischi bisogna essere pronti a perdere un po’ in termini di flessibilità e le cose si
            complicano se il finanziamento deve essere trasferito a un’altra banca. Le diverse scadenze delle ipoteche
            fisse scoraggiano molti persino dal considerare la possibilità di passare a una banca più vantaggiosa.
            Nonostante ciò, vi spieghiamo come cambiare banca. Torniamo all’esempio dell’interessato a un mutuo
            ipotecario. Il suo finanziamento è suddiviso in due ipote-che fisse. Una prima tranche di 300’000 franchi
            scade prossimamente, la seconda, dello stesso ammontare, scade solo tra dodici mesi. In questo caso la Banca
            Migros riprende il finanziamento in due tappe seguendo le regole consuete per il settore bancario, stabilite
            dall’Associazione svizzera dei banchieri. Questi standard uniformi sono necessari perché spesso le cartelle
            ipotecarie che servono come garanzie non coincidono con le tranche di un finanziamento ipoteca-rio.
            Ipotizziamo che, nel nostro esempio, esistano tre cartelle ipotecarie di 200’000 franchi l’una. Che cosa
            succede se la Banca Migros riprende una prima tranche dell’ipoteca fissa, per 300’000 franchi, e la seconda
            rimane presso la prima banca? Le tre cartelle ipotecarie da 200’000 franchi l’una devono essere ricostituite
            con im-porti diversi, in modo da poter essere suddivise per metà alla banca originaria e per l’altra metà
            alla Banca Migros? Nel settore vige la seguente regola: In caso di ripresa parziale nell’ambito
            dell’assunzione dell’intero finanziamento entro un anno e mezzo le ipoteche non vengono modificate. È quanto
            accade nella situazione qui ipotizzata, perché tra la prima e la seconda tranche intercorre meno di un anno
            e mezzo. Di conseguenza la Banca Migros ritira tutte le ipoteche già quando riprende i primi 300’000
            franchi, in cambio rilascia alla banca originaria una promessa di pagamento per i rimanenti 300’000 franchi,
            che riprenderà dodici mesi più tardi. Ma nella maggior parte dei casi la ripresa dell’intero finanziamento
            dura più di un anno e mezzo. In questo caso le ipoteche devono essere adeguate alle tranche del
            finanziamento. Se nel nostro esempio la seconda tranche giungesse a scadenza solo fra tre anni, la cartella
            ipotecaria intermedia da 200’000 franchi dovrebbe essere suddivisa in due più piccole da 100’000 franchi
            l’una. Di conseguenza, al momento della ripresa della prima tranche da 300’000 franchi, la Banca Migros
            riceverebbe una cartella ipotecaria da 200’000 franchi e una da 100’000. Le altre due cartelle ipotecarie,
            anche queste con un valore nominale di 200’000 e 100’000 franchi, rimangono presso la prima banca, fino a
            quando la Banca Migros non riprenderà la seconda tranche fra tre anni. È il cliente ipotecario a dover
            pagare le spese dell’ufficio fondiario legate alla ricostituzione delle ipoteche. Di solito queste spese
            ammontano a qualche centinaio di franchi e il costo va consi-derato nell’ottica degli interessi risparmiati
            con il trasferimento a una banca più van-taggiosa. In questa occasione vale la pena anche di trasformare la
            cartella ipotecaria cartacea in una cartella ipotecaria registrale elettronica, se non è già avvenuto. Le
            cartelle ipotecarie registrali offrono infatti numerosi vantaggi. Dal momento che non sono costituite sotto
            forma di titoli, non devono essere custodite nella cassetta di sicurezza e, in caso di smarrimento,
            consentono di evitare la dispendiosa procedura di annullamento. Inoltre non è più necessario trasferire
            avanti e indietro un titolo cartaceo tra ufficio del registro fondiario, notaio e creditore. Maggiori
            informazioni sulle nostre ipoteche all‘indirizzo bancamigros.ch.
        </body>
    </Document>
    <Document>
        <url>https://blog.migrosbank.ch/it/la-banca-migros-riduce-leggermente-lorientamento-ciclico-dellallocazione/
        </url>
        <id>5C7C65884AD5356C97F6C2A73B8F9BC7</id>
        <title>La Banca Migros riduce leggermente l’orientamento ciclico dell’allocazione. - Banca Migros</title>
        <body>La Banca Migros guarda al prossimo anno con fiducia in materia di investimenti, ma riduce leggermente
            l’orientamento ciclico della sua asset allocation tattica in risposta ai crescenti rischi. La
            sovraponderazione delle azioni viene diminuita a favore degli investimenti alternativi, mentre le
            obbligazioni rimangono nettamente sottoponderate. Ci lasciamo alle spalle un anno molto positivo per gli
            investimenti Il 2017 volge ormai al termine e gli investitori possono guardare con soddisfazione a un
            andamento molto positivo delle borse. I mercati finanziari godono di ottima salute e i principali indici
            azionari sono tutti vicini a nuovi massimi storici. Il buon andamento si riflette nell’eccellente
            performance dei mandati di gestione patrimoniale della Banca Migros. A seconda della strategia, per fine
            novembre sono stati conseguiti rendimenti che hanno raggiunto anche il 17,4% e hanno nettamente superato il
            benchmark. La ripresa globale prosegue Il clima favorevole agli investitori e alle imprese è dovuto
            soprattutto alla solidità della congiuntura mondiale. La ripresa è intatta, l’economia globale cresce in
            sincronia e i timori di deflazione a lungo onnipresenti sono passati in secondo piano. L’inflazione è
            tuttora contenuta e consente dunque alle banche centrali un processo molto cauto di normalizzazione della
            politica monetaria. Romba il motore dell’economia europea. L’espansione registra una forte accelerazione
            grazie ai consumi privati e all’ascesa degli investimenti. Nel 2018 la crescita economica dovrebbe procedere
            sulla falsariga del 2017 e l’unico ostacolo potrebbe essere rappresentato dal rafforzamento della moneta
            unica. Nel secondo semestre del 2017 anche l’economia statunitense ha ritrovato il suo vigore, dopo un
            inizio anno un po’ stentato. Ci attendiamo che il dinamismo della crescita prosegua l’anno prossimo,
            tuttavia gli effetti sulla congiuntura della riforma fiscale negli Stati Uniti non dovrebbero essere troppo
            pronunciati. Il mercato del lavoro statunitense è in condizioni brillanti, quindi le premesse per
            un’ulteriore espansione dell’economia sono intatte. Nel secondo semestre la crescita economica ha accelerato
            il ritmo anche in Svizzera. La ripresa gode di ampie basi. Diversi indicatori anticipatori inducono a
            ritenere che il ritmo di espansione proseguirà il prossimo anno. La Svizzera ha dunque definitivamente
            superato lo shock sul franco, così beneficia ancora di più della svalutazione della sua moneta. Leggero
            ridimensionamento della sovraponderazione delle azioni Per il momento, anche nel prossimo anno le azioni
            sono una componente imprescindibile del portafoglio. Alla base della duratura intonazione positiva delle
            borse si collocano tuttora gli utili societari in rialzo, che trovano la loro origine nel buon andamento
            della congiuntura globale. Dovrebbero continuare a beneficiarne in particolare i titoli europei, dal momento
            che l’accelerazione della crescita economica nella zona euro consente alle imprese di ampliare i margini e
            aumentare la redditività. I segnali sono favorevoli anche per le azioni svizzere: la borsa elvetica
            beneficia del buon andamento dell’Europa, che è un importante mercato di sbocco, e dell’accelerazione della
            crescita economica sul mercato interno. L’indebolimento del franco rimane un motore del fatturato delle
            imprese svizzere orientate all’esportazione. Il vento favorevole della prevista riforma fiscale che le
            azioni americane hanno già sentito nell’ultimo trimestre del 2017 dovrebbe continuare l’anno prossimo. Gli
            incisivi sgravi fiscali hanno la capacità di prolungare il ciclo degli utili negli Stati Uniti e
            giustificare un rialzo delle quotazioni. Il rischio di una correzione dei prezzi è aumentato Nonostante
            tutto ciò, intravediamo un acuirsi dei rischi. In primo luogo, le valutazioni sui mercati azionari hanno
            raggiunto livelli che scontano già molti elementi positivi, pertanto la Banca Migros si attende performance
            azionarie inferiori al 10% nel 2018. Ciò lascia poco spazio alle sorprese e aumenta il pericolo di
            flessioni. Secondariamente, i mercati devono prepararsi a un’iniezione di liquidità meno generosa da parte
            delle banche centrali. Anche se le politica monetaria è ben lungi dall’essere restrittiva, questo
            cambiamento di rotta potrebbe modificare la dinamica dei mercati. Ci attendiamo dunque un aumento della
            volatilità e un calo dei rendimenti rettificati per il rischio. Per noi è quindi giunto il momento di
            ridimensionare l’orientamento molto ciclico dell’asset allocation tattica. Riduciamo di 4 punti percentuali
            la sovraponderazione della quota azionaria a favore degli investimenti alternativi, rafforzando così la
            diversificazione del portafoglio. All’interno della quota di materie prime aumentiamo l’oro a scapito delle
            materie prime cicliche nell’intento di ridurre un po’ la sensibilità del portafoglio all’andamento della
            congiuntura. Con questi spostamenti teniamo conto dell’acuirsi dei rischi sui mercati attuali. Le
            obbligazioni rimangono sottoponderate a causa della loro scarsa attrattiva Nonostante la prevedibile
            normalizzazione della politica monetaria, gli interessi si consolidando su un livello relativamente basso.
            Le banche centrali proseguiranno il cauto irrigidimento della loro politica monetaria anche nel prossimo
            anno, tuttavia non devono precipitarsi ad aumentare i tassi e alleggerire il bilancio grazie alla moderata
            pressione inflazionistica. Continuiamo a prevedere che nella zona euro i tassi di riferimento non saranno
            rivisti al rialzo prima del 2019, di conseguenza anche la BNS potrebbe rinunciare a irrigidire la sua
            politica. Per questo motivo è probabile che i tassi si muovano di poco l’anno prossimo e il loro livello
            aumenti solo leggermente. Le obbligazioni in CHF rimangono dunque poco interessanti, con rendimenti che non
            riescono a indennizzare il rischio assunto. In particolare nei segmenti di qualità continuano a prevalere i
            rendimenti negativi alla scadenza. Per il momento non vediamo dunque motivo di ridurre la notevole
            sottoponderazione della quota obbligazionaria. La forza dell’euro prosegue Nell’ultimo trimestre l’euro ha
            perso un po’ di terreno rispetto al dollaro. Dopo aver temporaneamente infranto la soglia di 1.20, verso
            fine anno ha raggiunto a malapena 1.18. La tendenza al rafforzamento della moneta unica sul dollaro dovrebbe
            tuttavia proseguire anche l’anno prossimo. All’euro imprimono slancio sia le prospettive di un’interruzione
            degli acquisti di titoli da parte della BCE sia la vivace congiuntura nella zono euro. Nonostante ciò, non
            ci attendiamo che l’euro superi la soglia di 1.20 sul dollaro già nei prossimi 12 mesi. Il dinamismo
            dell’inflazione nell’Eurozona è ancora troppo limitato per consentirlo. L’anno prossimo l’euro tenderà a
            rafforzarsi pure nei confronti del franco svizzero, ma anche qui il potenziale di rialzo rimarrà
            inizialmente limitato: ci attendiamo un cambio EUR/CHF di 1.19 tra dodici mesi. Asset allocation tattica
            della Banca Migros Fonte: Banca Migros
        </body>
    </Document>
    <Document>
        <url>https://blog.migrosbank.ch/it/autore/pth/</url>
        <id>170705DF3D4B91EBC7A28BFCF3F220E6</id>
        <title>Thomas Pentsy, Autore di Banca Migros</title>
        <body>Una giuria composta di rinomati esperti ha scelto il leitmotiv della finanza svizzera per il 2017. Si
            tratta del bitcoin. La selezione tra le oltre 250 proposte pervenute si è svolta sotto la guida della Banca
            Migros e del portale finanziario finews.ch. Il seguente articolo riepiloga le motivazioni dei membri della
            giuria. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/8/</url>
        <id>E3BAF20FD72F56238D968611EA40153E</id>
        <title>Urs Aeberli, Autore di Banca Migros - Page 8 of 9</title>
        <body>I prestiti ipotecari non sono mai stati così vantaggiosi. Vale la pena di vincolarsi ai tassi ai minimi
            storici con un’ipoteca fissa a dieci anni? Basta essere consapevoli dei rischi. Continuare a leggere
        </body>
    </Document>
    <Document>
        <url>https://blog.migrosbank.ch/it/credito-privato/</url>
        <id>462A2B9138113D81C14886DF479C1CC5</id>
        <title>Costa la metà rispetto alla concorrenza - Credito privato</title>
        <body>Il Consiglio federale vuole tassi più bassi sui crediti privati. La Banca Migros ha ottemperato da tempo a
            questa richiesta. State pensando a una nuova macchina? Oppure avete in progetto un altro acquisto
            importante? Chi confronta i tassi dei finanziamenti con il credito privato risparmia parecchio. Fino al 50%
            per i clienti della Banca Migros. Lo dimostra il calcolatore del credito privato sul sito bancamigros.ch con
            l’esempio di un credito di 30 000 franchi e una durata di 36 mesi. I concorrenti chiedono fino al 14,5% di
            interessi, ossia 6711 franchi per l’intera durata. Con 2731 franchi il costo del credito privato online
            della Banca Migros non arriva neppure alla metà. Convenienza grazie ai crediti online La Banca Migros ha
            dunque messo già in pratica ciò che chiede il Consiglio federale, ossia condizioni più vantaggiose per i
            crediti privati. Il Consiglio federale riduce il tasso massimo stabilito per legge dal 15 al 10 percento con
            effetto dal 1° luglio 2016. Tanto per fare un confronto, nel 2010 la Banca Migros ha ridotto il tasso dei
            suoi crediti privati online di quasi un terzo al 5,9%. In parte i crediti privati presso i tre principali
            concorrenti costano tuttora più del doppio. Per consentire condizioni ancora più interessanti, la Banca
            Migros ha reso conveniente la concessione di crediti tramite Internet. Secondo la buona tradizione Migros,
            questo vantaggio è ribaltato direttamente ai nostri clienti.
        </body>
    </Document>
    <Document>
        <url>https://blog.migrosbank.ch/it/interessi-negativi-e-il-leitmotiv-della-finanza-nel-2016/</url>
        <id>AB42359850988A87CA9BF3AF9D730DA8</id>
        <title>«Interessi negativi» è il leitmotiv della finanza nel 2016 - Banca Migros</title>
        <body>I tassi negativi stravolgono i principi basilari dell’economia. Inoltre colpiscono la Svizzera più di gran
            parte degli altri paesi. Per questo motivo una giuria di esperti finanziari l’ha eletto leitmotiv della
            finanza svizzera nel 2016. La giuria è composta di cinque persone: lo scrittore Michael Theurillat, il
            fondatore di finews.ch Claude Baumann, l’ex banchiere Oswald Grübel, la professoressa Sita Mazumder e
            l’economista Albert Steck della Banca Migros. L’espressione «interessi negativi» ha una contraddizione
            intrinseca. L’interesse si definisce come il prezzo o l’indennizzo pagato per la cessione del capitale. Ma
            un prezzo è sempre positivo, non esistono né prezzi né indennizzi negativi. Eppure si parla di interessi
            negativi. Secondo il parere della giuria sarebbe dunque giusto parlare di interessi a titolo di penalità o
            di tassa sul risparmio. I tassi d’interesse negativi mettono sottosopra le regole basilari dell’economia: il
            fatto che il debitore ottenga capitale dal creditore e per questo riceva addirittura un compenso contraddice
            tutte le convenzioni sinora vigenti. A trarne vantaggio sono soprattutto gli stati, che per la prima volta
            guadagnano denaro con i propri titoli di debito. I tassi d’interesse negativi favoriscono dunque i debitori
            e penalizzano i risparmiatori, con la conseguenza di una massiccia ridistribuzione del reddito. I mancati
            interessi introitati mettono in difficoltà soprattutto le casse pensioni, che non sono più in grado di
            garantire le prestazioni promesse. Con l’introduzione dei tassi negativi le banche centrali hanno adottato
            uno strumento ancora sconosciuto di politica monetaria, nell’intento di stimolare l’economia in affanno per
            le conseguenze della crisi finanziaria. Percorrendo queste nuove strade, danno tuttavia adito a
            interrogativi sostanziali: che cosa comporta lo strapotere delle banche centrali per l’economia? Come cambia
            un’economia se il tasso d’interesse non riesce più a svolgere la sua funzione di coordinamento? Dove i tassi
            negativi raggiungono la «soglia del dolore», che innesca una fuga generalizzata nella liquidità? Questi
            interrogativi sono particolarmente importanti per il nostro paese, poiché la Banca nazionale svizzera (BNS)
            è andata oltre tutti gli altri paesi portando il suo attuale tasso di riferimento al meno 0,75 percento.
            Così vuole impedire un’eccessiva rivalutazione del franco. La Svizzera è dunque diventata un «laboratorio»
            sotto gli occhi del mondo, che attende di conoscere gli effetti degli interessi negativi. Per il momento non
            sappiamo se questo esperimento di politica monetaria sia già arrivato al limite. Il Fondo monetario
            internazionale (Fmi) consiglia alla BNS di ridurre ancora i tassi. Con la scelta di «interessi negativi»
            come leitmotiv della finanza svizzera nel 2016 la giuria vuole contribuire a un ampio dibattito sulle
            conseguenze dell’attuale politica monetaria. Tra queste si annovera anche il rischio che le valute e il
            sistema monetario perdano di credibilità nel lungo termine. Dall’introduzione delle cosiddette valute
            cartacee, che non sono più vincolate a una riserva come l’oro, la fiducia della società nell’ordine
            monetario è l’unica garanzia della sua stabilità. E questa fiducia deve essere difesa.
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/2/</url>
        <id>40DA60B66297AB72632EEE170B48239F</id>
        <title>Albert Steck, Autore di Banca Migros - Page 2 of 11</title>
        <body>Chi ha in mano le redini della politica monetaria ha assunto un rischio enorme con l’introduzione dei
            tassi negativi. Le prime esperienze dimostrano che l’operato delle banche centrali non stimola l’economia,
            bensì alimenta l’incertezza. Continuare a leggere
        </body>
    </Document>
    <Document>
        <url>https://blog.migrosbank.ch/it/in-dieci-anni-pagati-21-miliardi-di-franchi-di-troppo/</url>
        <id>1D6E158DAB100E5DCB04E45C83029651</id>
        <title>Rendite AVS: In 10 anni pagati 2,1 miliardi di franchi di troppo</title>
        <body>Sono le previsioni sull’inflazione e sull’evoluzione dei salari a decidere di quanto aumenteranno le
            rendite AVS. Dal 2007 l’inflazione è cresciuta al di sotto delle attese, quindi le rendite sono sempre
            risultate troppo elevate. Da una nostra analisi risulta che la somma in ballo supera i due miliardi di
            franchi. La “Legge federale su l’assicurazione per la vecchiaia e per i superstiti” disciplina chiaramente
            come calcolare le rendite: l’indice delle rendite corrisponde alla media aritmetica dell’evoluzione dei
            salari e dell’evoluzione dei prezzi al consumo, ecco perché si chiama indice misto. Il principio, per quanto
            semplice, ha le sue insidie nell’applicazione pratica, poiché la competente Commissione federale AVS/AI si
            basa su previsioni per determinare le rendite. Come risulta da un’analisi della Banca Migros, negli ultimi
            dieci anni le previsioni sono sempre state troppo elevate. Soprattutto l’inflazione è aumentata meno delle
            attese. Ciò ha comportato che le rendite stabilite fossero superiori all’ammontare corretto in base
            all’indice misto. Nella seguente tabella sono riportati gli scostamenti annui dal 2007. Il divario maggiore
            riguarda gli anni 2013 e 2014: allora la rendita mensile massima è stata aumentata a 2340 franchi, ma
            secondo l’indice misto ammontava effettivamente solo a 2323 franchi. Ciò corrisponde a una differenza di 17
            franchi al mese, che può sembrare una somma irrisoria, ma per l’AVS/AI ha comportato ogni anno 330 milioni
            di franchi in più di uscite (v. colonna destra). Nel complesso le previsioni errate per gli ultimi dieci
            anni hanno fatto lievitare le somme versate di 2,1 miliardi di franchi. Bastano modesti scostamenti per far
            lievitare le uscite Valido nel Rendita stabilita Rendita corretta Pagati di troppo Min. Max. Min. Max. in
            mio. CHF l’anno 2007/08 1105 2210 1098 2197 180 2009/10 1140 2280 1135 2269 200 2011/12 1160 2320 1157 2313
            130 2013/14 1170 2340 1162 2323 330 2015/16 1175 2350 1170 2340 210 2017 1170 * 2340 * Totale 2007-2016:
            2100 * secondo una proiezione della Banca Migros L’inflazione è ulteriormente retrocessa dall’ultima volta
            in cui sono state stabilite le rendite. Nel 2015 l’inflazione annua si è attestata sul -1,1 percento.
            Nell’anno in corso si prevede che l’indice dei prezzi al consumo diminuisca dello 0,6 percento. L’aumento
            dei salari nominali non basta per compensarlo, quindi scende anche l’indice misto. Nel 2017 potremmo
            assistere, per la prima volta, a una diminuzione della rendita AVS: secondo la nostra proiezione la rendita
            minima dovrebbe essere fissata a 1170 franchi, la massima a 2340 – a meno che l’indice misto non sia abolito
            (maggiori informazioni sono pubblicate qui: “Sei fatti e consigli utili sull’AVS” e “Le rendite AVS
            diminuiranno nel 2017?“).
        </body>
    </Document>
    <Document>
        <url>https://blog.migrosbank.ch/it/leffetto-brexit-sugli-investimenti/</url>
        <id>7E80C8412D036B6707A07A5E9BFF5AA6</id>
        <title>L’effetto Brexit sugli investimenti - Banca Migros</title>
        <body>«Nella situazione economica e monetaria attuale la Banca Migros continua a favorire gli investimenti in
            azioni». Nel suo aggiornamento sulla politica d’investimento Markus Wattinger, responsabile dell’Asset
            Management, spiega le ripercussioni della Brexit sui mercati. Brexit: il fulmine di inizio estate Dopo aver
            cominciato il 2016 all’insegna della debolezza, per metà anno i mercati azionari globali avevano recuperato
            terreno sulla scia di una ritrovata stabilità del prezzo del petrolio e di una flessione del dollaro.
            Avevano così coperto una parte considerevole delle perdite subite nelle prime settimane dell’anno. Poi è
            arrivata la Brexit e, con essa, un crollo dei mercati finanziari globali di rara portata: all’apertura
            l’indice FTSE 100 ha lasciato sul terreno oltre il 7%, la sterlina ha perso temporaneamente in un solo colpo
            più dell’11% sul dollaro e poco dopo la comunicazione del risultato del referendum il franco svizzero si è
            apprezzato sull’euro passando da sopra 1.10 a oltre 1.065. Lo sconcerto scatenato da questo evento di
            rilevanza storica si è allargato a macchia d’olio in tutto il mondo provocando un’esplosione dell’avversione
            al rischio e una fuga degli investitori verso lidi ritenuti più sicuri. Lo yen è stato temporaneamente molto
            ambito, i rendimenti dei titoli di stato americani e tedeschi, creduti sicuri, sono precipitati e gli
            investitori hanno evitato qualunque tipo di asset di rischio. Anche i titoli di stato dei paesi periferici
            europei sono stati venduti come le azioni. I mercati azionari di tutto il mondo hanno aperto con perdite
            fino al dieci percento. In sintesi, la reazione negativa dei mercati finanziari al referendum sulla Brexit è
            stata, come previsto, violenta e ha provocato un pesante deterioramento del clima di fiducia sui mercati
            finanziari internazionali. Prima della chiusura delle contrattazioni l’ondata di panico è comunque un po’
            rientrata e la maggior parte degli indici ha chiuso in netto rialzo rispetto all’apertura. Futuro nebuloso
            L’uscita della Gran Bretagna dall’Unione europea comporta una notevole dose di incertezza a livello politico
            ed economico per il Regno Unito, ma anche per l’UE. Per il momento non sappiamo come sarà impostata la
            futura relazione tra Gran Bretagna e Unione europea. Attualmente è dunque soprattutto questa nebbia sul
            futuro a disorientare gli investitori e a provocare perdite sui mercati. Inizialmente cambierà poco. Nei
            prossimi mesi cominceranno i negoziati per l’uscita dall’UE, che potrebbero protrarsi per oltre due anni.
            Nel contempo entrambi i partner saranno interessati a reimpostare le relazioni commerciali in tempi brevi
            per limitare al massimo i danni economici prevedibili sicuramente per i due fronti. L’uscita della Gran
            Bretagna dall’UE è un evento storico e mette in discussione le fondamenta stesse dell’Unione. Crediamo
            tuttavia esagerato dichiarare il fallimento del progetto Europa. I danni economici diretti per l’Europa sono
            limitati; le tendenze separatiste all’interno dell’Unione potrebbero trovare nuovo slancio, ma riteniamo che
            il rischio di potenziali seguaci sia per il momento sotto controllo. L’Europa rimane una grande potenza
            economica anche senza la Gran Bretagna e dovrebbe sopravvivere all’uscita degli Inglesi. E Brexit ha un
            effetto contenuto sulle previsioni per la congiuntura globale, perché l’economia britannica è semplicemente
            troppo piccola. Probabile ritorno alla calma sui mercati L’iniziale reazione fortemente negativa dei mercati
            al voto del popolo britannico dovrebbe essere interpretata anche nell’ottica della crescente fiducia che
            vincesse il «no» nei giorni antecedenti al referendum. In primo luogo, tuttavia, è l’improvviso accentuarsi
            dell’incertezza a turbare il clima di fiducia sui mercati, provocando una notevole ascesa dei premi di
            rischio sui mercati azionari. Oggettivamente nell’immediato futuro non cambierà molto nei rapporti tra la
            Gran Bretagna e l’Unione europea. Di certo, oltre a importanti restrizioni nel commercio e nell’accesso al
            mercato per le aziende britanniche, diversi fattori influenzeranno negativamente la crescita economica del
            Regno Unito. In primo luogo si collocano la frenata degli investimenti e il previsto deteriorarsi del clima
            degli affari. La sterlina sarà così sotto pressione e potrebbe rimanere piuttosto debole anche nel breve
            termine. Non si esclude comunque che, a più lungo termine, i mercati azionari britannici, in particolare le
            blue chip, beneficino della persistente debolezza della sterlina. I vantaggi di una valuta debole dovrebbero
            riuscire a compensare, almeno in parte, i summenzionati svantaggi e le incertezze in merito agli scambi
            commerciali e all’accesso al mercato. Lo stesso, anche se in misura più moderata, si può dire dell’euro e
            dei mercati azionari europei. A ciò si aggiunge che l’uscita della Gran Bretagna dall’UE indurrà le banche
            centrali a mantenere un corso di politica monetaria accomodante tendenzialmente più a lungo del previsto, il
            che dovrebbe tornare a dare slancio agli asset di rischio come le azioni. Per ricapitolare, crediamo che i
            mercati siano legittimamente sotto pressione, ma che esistano anche elementi di supporto. Nei prossimi
            giorni continuerà a incombere l’incertezza, quindi la volatilità rimarrà elevata. Ma in un’ottica di lungo
            periodo non riteniamo che Brexit sia in grado di pesare molto negativamente sui mercati azionari. Azioni
            tuttora sovraponderate Di conseguenza anche l’uscita della Gran Bretagna dall’UE non cambia l’orientamento
            della nostra asset allocation tattica. Nell’attuale scenario economico e monetario la Banca Migros continua
            a privilegiare gli investimenti in azioni. Un’economia globale in moderata espansione e il persistente
            livello basso dei tassi favoriscono questi titoli e li rendono tuttora interessanti benché alcuni mercati
            non siano più così convenienti. Le azioni continuano a essere favorite in particolare nel confronto diretto
            con le obbligazioni: i premi di rischio elevati e i rendimenti dei dividendi talora molto appetibili le
            rendono sempre una scelta obbligata. Anche dopo il voto favorevole all’uscita della Gran Bretagna dall’UE
            riteniamo che i mercati azionari europei abbiano un buon potenziale di ripresa. La politica sempre molto
            accomodante della BCE fornisce supporto insieme con la congiuntura inaspettatamente vigorosa e poggiata su
            ampie basi. Inoltre, i mercati azionari europei presentano valutazioni molto più convenienti in termini di
            P/E rispetto, ad esempio, ai più costosi titoli statunitensi. Obbligazioni sempre poco brillanti
            Considerando l’inflazione moderata a livello mondiale e il conseguente livello storicamente basso dei tassi
            non vediamo il motivo di correggere la nostra sottoponderazione nelle obbligazioni. In particolare il
            segmento del CHF rimarrà contrassegnato da rendimenti negativi alla scadenza, pertanto gli investitori a
            caccia di performance sono costretti ad assumere rischi per i quali non saranno sufficientemente
            indennizzati. Di conseguenza manteniamo la nostra sottoponderazione nelle obbligazioni, in particolare nel
            segmento del CHF. Pressione al rialzo sul franco svizzero Al più tardi da quando il popolo britannico ha
            votato sì alla Brexit il franco svizzero è tornato alla ribalta come classica valuta rifugio, subendo
            notevoli pressioni al rialzo. Subito dopo la pubblicazione dell’esito del referendum la nostra moneta ha
            registrato un’impennata prima che l’intervento della BNS riuscisse a calmare le acque. Siamo convinti che la
            Banca nazionale svizzera utilizzerà tutti gli strumenti a sua disposizione per impedire un netto e duraturo
            apprezzamento del franco. In primo luogo si concentrerà sullo strumento degli interventi diretti sul mercato
            dei cambi.
        </body>
    </Document>
    <Document>
        <url>https://blog.migrosbank.ch/it/le-tasse-dei-ticinesi-nel-confronto-nazionale/</url>
        <id>BAE5894FBBFA760310A3404B61667C10</id>
        <title>Le tasse dei Ticinesi nel confronto nazionale - Banca Migros</title>
        <body>In Svizzera il carico fiscale presenta forti discrepanze. Alcuni Cantoni sono particolarmente vantaggiosi
            per le famiglie, ma costosi per i single, in altri Cantoni vale il contrario. Dalla nostra classifica
            risulta che le differenze possono raggiungere spesso il triplo o il quadruplo. Forse, compilando la
            dichiarazione fiscale, vi sarete già chiesti se pagate poche o tante tasse rispetto alla media svizzera. È
            chiaro che le differenze sono enormi, ma rispondere è tutt’altro che semplice. Alcuni cantoni hanno tasse
            generalmente molto basse (Zugo e Svitto), altri molto alte (Neuchâtel e Giura). Ma per la maggior parte dei
            cantoni il carico fiscale varia in misura notevole a seconda che i contribuenti siano coniugati o single,
            abbiano figli o no. Ratgeber_Steuern_Grafik1_it Esistono enormi differenze tra i cantoni: il grafico indica
            l’onere fiscale di un single e di una famiglia con due figli e un reddito lordo di 100’000 franchi (valori
            mediani cantonali). Esempio di lettura: il Ticino si colloca a metà classifica per i single, mentre è più
            vantaggioso per le famiglie. Il grafico mostra il totale delle tasse da pagare per chi ha un reddito lordo
            di 100‘000 franchi: il Ticino, con un onere fiscale di 14’900 franchi per una persona single, si colloca a
            metà classifica (nono posto). Ma per una famiglia con lo stesso reddito le tasse in Ticino scendono ad
            appena 4400 franchi, che rappresenta il terzo importo più basso in Svizzera. Cari per i single, ma
            vantaggiosi per le famiglie sono anche i cantoni Ginevra, Vallese o Grigioni. Avviene esattamente il
            contrario nel cantone Obvaldo, che per i single risulta il quinto più vantaggioso, mentre le famiglie si
            trovano a pagare quasi il doppio del Ticino. Obvaldo si colloca quindi al ventesimo posto nella classifica
            nazionale. Le famiglie pagano tasse elevate anche nei cantoni di Berna, Vaud, Soletta, Giura e Neuchâtel (v.
            grafico). Una classifica dell’onere fiscale cantonale per i single e le famiglie è riportata nei grafici
            seguenti. Come terza categoria abbiamo considerato le persone coniugate senza figli. Anche qui le cifre si
            basano su un reddito lordo di 100‘000 franchi. Oltre alla mediana è rappresentata la forbice tra il comune
            più caro e quello più conveniente in ogni cantone. Ratgeber_Steuern_Grafik2_it Onere fiscale (mediana) per
            un single e una famiglia con due figli e un reddito lordo di 100‘000 franchi (imposta federale, cantonale e
            di culto). Ratgeber_Steuern_Grafik3_it Onere dell’imposta cantonale, comunale e di culto in % del reddito
            lordo da lavoro. A differenza della rappresentazione a matrice in alto, in questa valutazione le imposte
            federali non sono comprese. Ratgeber_Steuern_Grafik4_it Onere dell’imposta cantonale, comunale e di culto in
            % del reddito lordo da lavoro. A differenza della rappresentazione a matrice in alto, in questa valutazione
            le imposte federali non sono comprese. Conclusione: le cifre confermano la giungla fiscale nel nostro paese.
            Vi contribuiscono anche le disposizioni in continuo cambiamento, per esempio le deduzioni delle spese di
            viaggio dei pendolari, del pilastro 3a o della formazione continua. L’elenco potrebbe proseguire
            all’infinito. Per facilitarvi la comprensione della dichiarazione dei redditi trovate qui i nostri 50
            consigli fiscali.
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-dinvestimento-aprile16/</url>
        <id>9E3C321245B4F7AC9AD7944A56BC732C</id>
        <title>Aggiornamento sulla politica d’investimento della Banca Migros</title>
        <body>Dopo un inizio anno estremamente turbolento, i mercati finanziari internazionali hanno ritrovato un po’ di
            calma verso la fine del primo trimestre. Markus Wattinger, responsabile dell’Asset Management della Banca
            Migros, spiega i motivi dell’andamento altalenante delle borse e traccia una previsione. Ritorno della
            volatilità Le prime settimane dell’anno ne sono la conferma evidente: sui mercati internazionali la
            volatilità rimane elevata, come spesso indicato in questa sede. Ecco il perché delle turbolenze nei primi
            mesi del 2016: il calo dei prezzi delle azioni e la fuga verso beni rifugio, tra cui titoli di stato e oro,
            hanno dimostrato il disorientamento degli investitori e provocato un inizio anno tra i peggiori della
            storia. Il prezzo del petrolio in continua discesa contrariamente alle aspettative, il rinfocolarsi dei
            timori di un brusco atterraggio dell’economia cinese e i dubbi sulla tenuta della congiuntura nei paesi
            industrializzati hanno spinto i mercati sulle montagne russe nel primo trimestre. Ripresa su un vasto fronte
            Per fine marzo molti mercati sono comunque riusciti a recuperare le perdite talora pesanti o, almeno, ad
            arginarle. L’inversione di rotta è stata in gran parte favorita dalla ritrovata stabilità dei prezzi del
            petrolio che ha temporaneamente allentato le pressioni sui mercati emergenti e su gran parte del settore
            energetico globale. Ma anche le continue iniezioni di liquidità nell’economia da parte delle banche centrali
            in Europa e in Giappone hanno notevolmente contribuito a correggere l’esagerata reazione negativa dei
            mercati. Nei prossimi mesi ci attendiamo che l’attuale fase di recupero prosegua, senza tuttavia escludere
            un provvisorio ritorno della volatilità. Congiuntura sempre a pieni giri Le turbolenze del primo trimestre
            non hanno praticamente intaccato la nostra valutazione della congiuntura globale: continuiamo a prevedere
            una crescita economica mondiale del 3% circa nell’anno in corso. Negli Stati Uniti sono prima di tutto
            l’ottimo stato di salute del mercato del lavoro e la stabilità dei consumi interni a deporre a favore di una
            persistente espansione economica. E in Europa la ripresa congiunturale con l’aumento degli investimenti
            privati sembra avere finalmente trovato un secondo pilastro portante oltre a quello dei consumi. Su questo
            fronte sono sicuramente di aiuto i forti incentivi della BCE alla concessione di crediti. Ma anche in
            Svizzera si moltiplicano i segnali che i contraccolpi più gravi dello shock del franco sono stati finalmente
            digeriti. I principali indicatori anticipatori della congiuntura rivelano una crescita, seppure modesta, che
            dovrebbe essere infine favorita dalla ripresa delle esportazioni. Allocazione: le azioni sempre vincenti In
            questo scenario attribuiamo alle azioni le prospettive più promettenti tra le varie classi di asset. È vero
            che i rischi sono tendenzialmente aumentati, ma le valutazioni rimangono adeguate sulla maggior parte dei
            mercati, i premi di rischio sono elevati in prospettiva storica e molti titoli di qualità convincono per il
            loro appetibile rendimento del dividendo. Il segmento dei mercati emergenti ci sembra senz’altro
            vantaggioso. Qui riteniamo che, dopo anni di discesa continua, sia stato raggiunto il punto di svolta e il
            potenziale di rendimento è notevole. Ma anche i mercati azionari dell’Eurozona, tuttora in fase di ripresa
            congiunturale, dovrebbero essere sostenuti dalle ulteriori misure di quantitative easing adottate in marzo
            dalla BCE. Intravediamo invece uno scarso potenziale di miglioramento per le azioni statunitensi, frenate
            dal dollaro sempre forte e da una politica monetaria progressivamente più restrittiva. Obbligazioni: lo
            scenario rimane difficile I rendimenti in Svizzera e in Europa sono tuttora dominati dalla politica
            monetaria tra le più morbide della storia: i rendimenti negativi alla scadenza si confermano la regola. Per
            ottenere tassi d’interesse in territorio positivo l’investitore deve essere pronto a scendere a compromessi
            sul fronte della qualità oppure limitarsi a durate molto lunghe. Entrambi i fattori aumentano in misura
            eccessiva il rischio rispetto al rendimento atteso e penalizzano ulteriormente l’attrattiva delle
            obbligazioni. Nel medio termine la situazione non dovrebbe tuttavia cambiare, pertanto confermiamo la
            massiccia sottoponderazione delle obbligazioni in franchi svizzeri. In questo momento la politica monetaria
            sta percorrendo una strada diversa negli Stati Uniti, dove il quadro è contrassegnato da un graduale rialzo
            dei tassi di riferimento che spinge un po’ al rialzo i rendimenti. Mentre la Fed sottolinea che i futuri
            aumenti dei tassi dipenderanno dai dati congiunturali, il mercato presuppone un nuovo aumento dei tassi di
            25 punti base nell’anno in corso. In frenata la corsa al rialzo del dollaro Contrariamente alle diffuse
            aspettative del mercato, nei primi mesi dell’anno il dollaro non ha proseguito la corsa e il suo valore
            commerciale ha registrato un pesante indebolimento, dando una boccata d’ossigeno alle tartassate valute dei
            paesi emergenti. Tuttavia si dovrebbe trattare più di una provvisoria correzione della valuta americana che
            di un’inversione di rotta, poiché il progressivo irrigidimento della politica monetaria statunitense provoca
            una certa pressione al rialzo sul dollaro. In una fase di politica monetaria ultraespansiva in Europa, anche
            il potenziale di ribasso del franco svizzero appare limitato rispetto all’euro. Un tasso di cambio attorno a
            1.10 sembra tuttavia sopportabile per l’economia elvetica e accettabile per la BNS. Se, invece, il cambio
            dovesse muoversi verso la parità, la BNS correggerà sicuramente la rotta intervenendo sui mercati dei cambi.
        </body>
    </Document>
    <Document>
        <url>https://blog.migrosbank.ch/it/autore/daniellang/</url>
        <id>8C438346F514A4B6D4369C2322FA6267</id>
        <title>Daniel Lang, Autore di Banca Migros</title>
        <body>La Svizzera è esposta alle pressioni internazionali. Come piccola nazione ci troviamo in una posizione
            debole. La nostra economia è penalizzata per questo? In realtà per la Svizzera tira una brutta aria sia sul
            segreto bancario sia sulla tassazione delle holding straniere: con tono perentorio gli Stati Uniti e
            l’Unione europea pretendono sempre di più. […] Continuare a leggere
        </body>
    </Document>
    <Document>
        <url>https://blog.migrosbank.ch/it/per-uneconomia-con-il-cuore/</url>
        <id>B1EA830D71827921DDD70D2D62808F83</id>
        <title>Per un’economia con il cuore - Banca Migros</title>
        <body>Con il suo ultimo articolo nel blog della Banca Migros Albert Steck esorta a un cambiamento di paradigma a
            favore di un’economia con più cuore e più moderazione, in piena sintonia con lo spirito di Gottlieb
            Duttweiler. L’economia ha una brutta fama. Durante la crisi finanziaria i modelli elementari hanno fallito,
            in particolare l’ideale del mercato efficiente, che dovrebbe guidare l’economia come una «mano invisibile».
            Inoltre gli economisti sono considerati altezzosi e fuori dal mondo. Spesso argomentano con teorie astratte,
            che una persona comune non potrà mai capire. Per questo ritengo che gli economisti dovrebbero occuparsi
            molto di più dei problemi quotidiani della gente. E farebbero bene a formulare i loro pensieri in modo da
            renderli comprensibili a chiunque. Sono questi i due principi che ci hanno ispirati quando abbiamo lanciato
            il nostro blog: Riferimento alla pratica invece della pura teoria. Ragionamenti perfettamente comprensibili
            invece di un astruso linguaggio pseudoscientifico. Per questo blog abbiamo tratto ispirazione da due
            personalità. Da un lato Gottlieb Duttweiler, che ha fondato la Migros nel 1925 e la Banca Migros nel 1958.
            Il noto imprenditore era un fautore convinto del «capitale sociale». Il suo leitmotiv era: «Il guadagno deve
            essere fondato sullo spirito di servizio.» Questo credo è tornato di particolare attualità a causa dei
            profondi stravolgimenti economici. Ecco che cosa scriveva Duttweiler ben sessant’anni fa: I conti tornano
            anche dove comanda il cuore, dove la persona umana è posta al centro e non solo il freddo calcolo matematico
            con il franco. L’altro personaggio cui ci siamo ispirati è Friedrich August von Hayek, vincitore del premio
            Nobel per l’economia nel 1974. Von Hayek ha sempre messo in guardia contro i pericoli di considerare
            l’economia una scienza esatta, come la fisica, ad esempio. Infatti, il comportamento umano è imprevedibile.
            Hayek ha esortato gli economisti alla moderazione e ha condannato la «presunzione di sapere» (questo era il
            titolo del suo intervento alla consegna del premio Nobel): Il vero compito dell’economia consiste nel
            dimostrare alle persone quanto poco sappiano di ciò che credono di poter pianificare. Hayek ha lottato
            strenuamente contro la fede esagerata nella fattibilità. Ma oggi vi assistiamo sempre più spesso, ad esempio
            nella politica monetaria o nella pretesa di abolire il denaro contante. «Cuore» e «moderazione»: questi sono
            i due principi che ho cercato di seguire nei miei testi per il blog. Negli oltre 140 articoli non sempre ci
            sono riuscito. Ecco perché le centinaia dei vostri commenti al blog mi hanno fatto molto piacere, fornendomi
            feedback e input preziosi. Cari lettori, vi ringrazio di cuore del vostro interesse.
        </body>
    </Document>
    <Document>
        <url>https://blog.migrosbank.ch/it/che-cosa-significa-la-follia-dei-tassi/</url>
        <id>2FD1F5014FAB4E97CE117C87CC195D59</id>
        <title>Tassi bassi - Che cosa significa la «follia dei tassi»</title>
        <body>Gli effetti dei tassi d’interesse estremamente bassi sono molto più gravi di quanto ritenuto dall’opinione
            pubblica: risparmiare conviene sempre meno. Risentiremo delle pesanti conseguenze soprattutto nella
            previdenza per la vecchiaia. Che cosa succede se gli interessi sono azzerati? Solo poco tempo fa una domanda
            del genere sarebbe stata liquidata come «pura follia». Nel frattempo è diventata realtà: in tutto il mondo i
            tassi d’interesse sono estremamente bassi o, addirittura, negativi. Ma molti non sono abbastanza consapevoli
            di che cosa significhi effettivamente. Prima di tutto siamo giunti alla situazione paradossale in cui lo
            Stato può guadagnare denaro indebitandosi. Oltre alla Svizzera, questo vale già per molti altri paesi
            europei. Secondariamente il tasso d’interesse perde la sua funzione di guida, grazie alla quale il capitale
            confluisce in investimenti che in futuro possono creare valore aggiunto. Senza questo pilotaggio, invece, il
            denaro si disperde in progetti inutili. In terzo luogo l’azzeramento degli interessi comporta che
            risparmiare non conviene più. Vorrei illustrare che cosa significa concretamente rifacendomi alla
            remunerazione minima nella previdenza professionale. Gli Svizzeri hanno accumulato un patrimonio di 800
            miliardi di franchi nel secondo pilastro, quindi c’è in ballo una somma enorme. Per anni, dal 1985 al 2002,
            questo capitale è stato remunerato a un tasso del 4 percento. Grazie all’effetto degli interessi composti
            era dunque possibile raddoppiare il proprio capitale di previdenza nell’arco di 18 anni, come illustra il
            grafico. Lungo l’intera vita professionale i risparmi potevano essere addirittura quadruplicati. Se il tasso
            scendeva dal 4 al 3.5 percento, il tempo necessario per raddoppiare il capitale aumentava solo di poco da 18
            a 20 anni, una differenza di due anni (v. grafico). Ma quali conseguenze ha la riduzione della remunerazione
            minima dall’1.75 all’1.25 percento all’inizio del 2016? Il tempo necessario per raddoppiare il capitale si
            allunga da 40 a 56 ani! Anche qui il tasso viene ridotto dello 0.5 percento, ma la differenza temporale non
            è più di due anni, come nel precedente esempio, bensì tutt’un tratto di 16 anni. In altri termini, quanto
            più il tasso è basso, tanto più brutale è l’effetto di un ulteriore taglio. Il motivo va ricercato nella
            mancanza dell’effetto degli interessi composti. Se il tasso minimo venisse ridotto di un altro mezzo punto
            percentuale allo 0.75 percento, occorrerebbero 93 anni per raddoppiare i risparmi. Una volta è stato chiesto
            ad Albert Einstein quale fosse la forza maggiore nell’universo. E la sua risposta spontanea fu: «l’interesse
            composto.» Anche le banche centrali, soprattutto quella europea, dovrebbero ricordarsi di questa forza.
        </body>
    </Document>
    <Document>
        <url>https://blog.migrosbank.ch/it/tag/denaro-vacanze/</url>
        <id>43246F3E625FB181276416AB826E8FAE</id>
        <title>Denaro vacanze Archivio - Banca Migros</title>
        <noindex>noindex,follow</noindex>
        <body>Organizzare le vacanze non significa soltanto pianificare l’itinerario. Informatevi già prima della
            partenza: con quale tessera si può pagare nel paese di destinazione? Come si possono prelevare contanti?
            Quanta mancia si dà? Leggete i consigli su come gestire il denaro durante le vacanze nelle dieci
            destinazioni preferite dagli Svizzeri. Continuare a leggere
        </body>
    </Document>
    <Document>
        <url>https://blog.migrosbank.ch/it/denaro-per-le-vacanze-carta/</url>
        <id>881A4B15858D241F337C78C4C8CCAF37</id>
        <title>In vacanza senza preoccupazioni per il denaro vacanze</title>
        <body>Comincia il conto alla rovescia in attesa delle vacanze estive. Muniti delle tessere giuste ve le potrete
            godere senza preoccupazioni. Nella seconda parte della nostra serie in tre puntate dedicata al denaro per le
            vacanze vi spieghiamo concretamente i vantaggi e gli svantaggi dei diversi strumenti di pagamento. Il
            contante vince Subito dopo il vostro arrivo a destinazione vi occorrono i contanti per pagare il taxi, la
            mancia in albergo o la prima birra fresca. Di solito una piccola somma in contanti di 200-300 franchi è
            sufficiente, meglio se nella valuta locale. Carta Maestro: conveniente Il rimanente fabbisogno di contanti
            durante le vacanze è facilmente soddisfatto con la carta Maestro, che consente di prelevare denaro dai
            Bancomat di tutto il mondo. Tra l’altro a condizioni vantaggiose: per i prelevamenti ai distributori
            automatici, ma anche per acquisti più cospicui, la carta Maestro è molto più conveniente di una carta di
            credito. Inoltre, per la carta Maestro della Banca Migros la quota annua non viene più addebitata a partire
            da metà anno. Per ragioni di sicurezza l’area di utilizzo della carta Maestro è normalmente limitata
            all’Europa e, per prelevare contanti al di fuori dell’Europa, deve essere ampliata prima della partenza
            tramite l’e-banking o la Service Line. Carta di credito: ampiamente accettata La carta di credito ha il
            vantaggio di essere accettata da un maggior numero di esercizi rispetto alla carta Maestro. Inoltre, per gli
            acquisti sino a 100 franchi le spese applicate sono inferiori a quelle della carta Maestro. E numerosi
            servizi, tra cui il noleggio di un’auto o la prenotazione di un volo o di un albergo, sono difficilmente
            ottenibili senza carta di credito. Un altro punto a suo favore è la copertura assicurativa, per esempio
            l’annullamento del viaggio, la perdita dei bagagli, il ritardo dell’aereo o il furto di merci acquistate
            durante il viaggio. Carta prepagata: una sicurezza in più Per i viaggi più lunghi la carta prepagata Travel
            Cash può costituire un’opportuna alternativa. La Banca Migros la offre come Mastercard e, in questa forma, è
            ampiamente accettata, tanto quanto una carta di credito. A differenza di quest’ultima, tuttavia, non è
            soggetta al pagamento della quota annua, bensì di una commissione, normalmente pari all’1 percento,
            dell’importo caricato. La prepagata ha un vantaggio anche nei confronti della carta Maestro: offre una
            sicurezza in più, perché non è collegata al proprio conto bancario. Può essere invece ricaricata ogni volta
            fino a 10‘000 franchi. In caso di smarrimento la carta viene sostituita con la somma caricata. Non puntate
            tutto su una carta Conclusione: la combinazione ottimale del denaro per le vacanze comprende almeno tre
            strumenti di pagamento, ossia i contanti, una carta Maestro per prelevare denaro e per gli acquisti più
            cospicui e una carta di credito per transazioni di minore entità. Per evitare inconvenienti in caso di
            smarrimento di una carta di credito, è consigliabile disporre di una seconda carta di credito o di una
            prepagata. App Banca Migros per chi viaggia L’app Mobile Banking della Banca Migros offre un calcolatore
            delle valute e delle mance nonché pratici consigli di viaggio per oltre 60 paesi. Inoltre, in caso di
            smarrimento o di abuso delle tessere, avete accesso diretto a tutti i numeri d’emergenza. All’indirizzo
            bancamigros.ch trovate il link per scaricare gratuitamente l’app.
        </body>
    </Document>
    <Document>
        <url>https://blog.migrosbank.ch/it/denaro-per-le-vacanze-checklist/</url>
        <id>D68138AB60768002314C1801BC1AEDE6</id>
        <title>Denaro vacanze - Checklist - Banca Migros</title>
        <body>La stagione delle vacanze è alle porte. Per evitare che il sogno delle vacanze si trasformi in un incubo,
            spesso bastano piccole, ma efficaci misure. Nella nostra serie dedicata al denaro per le vacanze trovate
            consigli utili in materia di possibilità d’impiego, sicurezza e spese. Il mix ideale 1. La combinazione
            vincente del denaro per le vacanze comprende almeno tre strumenti di pagamento. In altri termini, oltre a
            200-300 franchi di contanti nella valuta locale dovreste portare con voi almeno due tessere: una carta
            Maestro, soprattutto per prelevare contanti e pagare acquisti cospicui, una carta di credito per gli
            acquisti di minore entità e le prenotazioni di alberghi, auto a noleggio ecc. 2. Chi vuole andare sul sicuro
            porta con sé un quarto strumento di pagamento. È vero che una carta di credito viene sostituita entro pochi
            giorni, ma per evitare fastidi è consigliabile avere una seconda carta di credito o una prepagata durante il
            viaggio. Custodite la prepagata o la seconda carta di credito separatamente dalla prima. 3. A seconda del
            paese di destinazione il mix ideale del denaro per le vacanze può variare. Informatevi alla Service Line
            della Banca Migros telefonando allo 0848 845 400. Le limitazioni all’importazione di valuta sono riportate
            tra i consigli di viaggio sull’app Mobile Banking della Banca Migros (download gratuito all’indirizzo
            bancamigros.ch). L’app offre anche un utile calcolatore per le valute e le mance in oltre 60 paesi. Cambio
            di denaro contante 4. La Banca Migros offre cambi vantaggiosi (e condizioni ancora migliori a partire da
            2000 franchi). Tra l’altro ne beneficia anche chi non è cliente: infatti non addebitiamo commissioni extra
            sul cambio. 5. Vi consigliamo di cambiare già in Svizzera le valute correnti, tra cui dollari, euro o
            sterline britanniche. Gli euro possono essere prelevati a condizioni vantaggiose anche ai Bancomat. Ma non
            finisce qui: invece di cambiare il denaro al Bancomat o nelle succursali, potete farvelo consegnare
            direttamente a casa. Ordinate la valuta che vi interessa nei giorni feriali entro le 14 (il venerdì entro le
            16) al numero 0848 845 400 e, pagando una commissione di 5 franchi, riceverete il vostro denaro per le
            vacanze il giorno dopo. 6. È invece più opportuno cambiare le cosiddette “valute esotiche” una volta che
            arrivate a destinazione. Al di fuori del paese d’origine la liquidità per negoziare queste valute è
            inferiore e in Svizzera i cambi sono meno vantaggiosi rispetto al cambio locale. Il cambio in loco è
            inevitabile nei paesi che limitano o vietano l’importazione di valuta. 7. All’estero portate con voi solo
            banconote di piccolo taglio. Nella maggior parte dei casi le banconote di grosso taglio non vengono
            cambiate. Prelevamento di contanti all’estero 8. Tenete segreto il codice PIN delle vostre tessere. 9.
            Quando prelevate il denaro al Bancomat non fatevi distrarre e non accettate aiuto da estranei. Mentre
            digitate il codice PIN al Bancomat coprite la tastiera con la mano libera in modo da impedirne la vista a
            terzi. 10. Per prelevare contanti ai Bancomat scegliete la carta Maestro o la prepagata Travel Cash:
            l’operazione comporta l’addebito di 5 franchi. Con la carta di credito la commissione ammonta invece al 3,5
            percento dell’importo prelevato, tuttavia minimo 10 franchi. 11. Può succedere che il gestore locale del
            Bancomat addebiti a ogni operazione, oltre alle spese suindicate, commissioni proprie per un controvalore di
            diversi franchi. La Banca Migros non ha alcuna influenza in merito. Pagamenti all’estero 12. Quando pagate
            con la carta di credito non perdetela di vista e non rilasciate firme in bianco. 13. Fate bloccare
            immediatamente le tessere in caso di smarrimento, furto o sospetto abuso. 14. Se prelevate denaro o pagate
            con la tessera all’estero, rinunciate all’opzione che l’importo sia conteggiato in franchi. Evitate così
            spese aggiuntive con il sistema di conversione. Controllo 15. Raccogliete le ricevute dei prelevamenti di
            contanti e degli acquisti, in modo da poter verificare i conteggi dopo le vacanze. 16. Per individuare in
            tempo un eventuale abuso, nell’e-banking della Banca Migros potete predisporre un allarme per la carta
            Maestro. Riceverete così un sms di controllo se un pagamento supera il massimale da voi prestabilito. Da
            MyAccount potete attivare un servizio analogo di sms per la vostra carta di credito e prepagata. In caso di
            problemi 17. L’allegato all’estratto conto, che ricevete a inizio luglio, contiene una tessera con i numeri
            d’emergenza. Custoditela in un luogo diverso dal portamonete e memorizzate i numeri anche sul cellulare. 18.
            Potete inoltre scaricare gratuitamente l’app Mobile Banking della Banca Migros all’indirizzo bancamigros.ch.
            In caso di smarrimento o di abuso delle tessere vi consente di accedere direttamente ai numeri d’emergenza.
            Riconversione in franchi 19. È consigliabile riportare in Svizzera la minore quantità possibile di valuta
            estera. La riconversione in franchi costa e, a seconda della valuta, è possibile solo a uno sportello
            bancario della Banca Migros, ma non nella zona riservata alla consulenza. Questo vale in particolare per le
            “valute esotiche”. 20. Si raccomanda inoltre di utilizzare il più possibile il credito sulla carta prepagata
            Travel Cash. Gli importi inferiori a 50 franchi sono riaccreditati sul conto bancario senza complicazioni e
            senza spese. In caso di importi residui superiori viene addebitata una commissione.
        </body>
    </Document>
    <Document>
        <url>https://blog.migrosbank.ch/it/tag/ipoteche/</url>
        <id>3A759ED51DCEA1ECD3475EE87AC5EE1E</id>
        <title>Ipoteche Archivio - Banca Migros</title>
        <noindex>noindex,follow</noindex>
        <body>Il franco svizzero ha perso terreno, ma la Banca Nazionale Svizzera (BNS) conferma i tassi negativi. Nella
            sua recente valutazione della politica monetaria, il presidente della BNS Thomas Jordan ha difeso il corso
            seguito sinora. Nel frattempo il Libor si è consolidato sui minimi storici, mentre non si esclude che i
            tassi delle ipoteche fisse con lunghe durate tendano al rialzo. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/fumetto/</url>
        <id>20B790EF56BFF49ABEDF5CF7BA77B7BC</id>
        <title>fumetto Archivio - Banca Migros</title>
        <noindex>noindex,follow</noindex>
        <body>Ci risiamo: Peter Parker, alias Spider-Man, è tornato e si conquista i grandi schermi internazionali.
            Nell’ultimo film «Homecoming» il supereroe si domanda se con le sue straordinarie capacità non dovrebbe fare
            di più del cortese e disponibile Uomo Ragno di quartiere. E lo spettatore, considerando il battage mediatico
            costruito attorno alla pellicola, si potrebbe chiedere: gli eroi dei fumetti sono anche investimenti
            redditizi? Continuare a leggere
        </body>
    </Document>
    <Document>
        <url>https://blog.migrosbank.ch/it/tag/fattura/</url>
        <id>801226DD19E30BC24AD9ABDD37992FF9</id>
        <title>Fattura Archivio - Banca Migros</title>
        <noindex>noindex,follow</noindex>
        <body>Chi passa dalla polizza di versamento alla fattura elettronica risparmia sulle spese. E con l’attuale
            concorso potreste anche vincere allettanti buoni. Continuare a leggere
        </body>
    </Document>
    <Document>
        <url>https://blog.migrosbank.ch/it/che-cosa-nasconde-lincertezza-dei-mercati-finanziari/</url>
        <id>AB541993F93AD8CA1128431A888F9E46</id>
        <title>Che cosa nasconde l’incertezza dei mercati finanziari?</title>
        <body>Tre grandi esperimenti economici contraddistinguono la nostra epoca. Per il momento il loro esito è
            incerto. Ecco perché c’è da attendersi una fase di instabilità sui mercati finanziari. Crescita
            dell’economia su base annua nei paesi del G7 (USA, D, F, I, J, C e GB) Lo shock sul franco svizzero in
            gennaio e la crisi della Grecia in estate lo dimostrano: sui mercati finanziari domina il nervosismo. Ma da
            dove proviene? L’economia mondiale soffre di una crescita ostinatamente debole. Il grafico mostra il
            costante trend negativo negli ultimi cinquant’anni. Dallo scoppio della crisi finanziaria si fa sempre più
            insistente la domanda se questo trend segnerà presto una svolta oppure se lo stallo economico diventerà la
            normalità. Tre grandi esperimenti economici perseguono l’ambizioso obiettivo di liberare nuovi propulsori
            della crescita, per il momento con esito incerto. 1. Politica monetaria: in tutto il mondo le iniezioni di
            liquidità non sono mai state così generose. Le banche centrali hanno percorso nuove strade. Ecco perché non
            esistono praticamente dati empirici sulle conseguenze: la politica monetaria riuscirà davvero a stimolare la
            congiuntura e quanto grande è il pericolo che si formino nuove bolle speculative sui mercati finanziari? 2.
            Unione monetaria europea: anche l’euro è un esperimento condotto su un terreno ignoto: la moneta unica
            riuscirà a creare la base di una nuova crescita? O piuttosto le tensioni esistenti tra i paesi membri
            frenano lo sviluppo economico? 3. Trasformazione in Cina: nella storia non ha precedenti neppure il
            passaggio del Regno di Mezzo cinese da un’economia pianificata a un’economia di mercato. Adesso la
            strabiliante ripresa si è arrestata: il partito comunista riuscirà a impedire un crollo della crescita?
            Questi tre esperimenti economici sono in stretta interazione reciproca. La sopravvivenza dell’euro sarebbe
            stata minacciata senza le massicce iniezioni di liquidità da parte della Banca centrale europea. Ciò ha
            imposto alla Banca nazionale svizzera di abolire la soglia minima del cambio del franco con l’euro. A loro
            volta i problemi economici in Cina hanno costretto la Federal Reserve a rinviare il previsto aumento dei
            tassi di riferimento. Come nel gioco dello Shangai un avvenimento in un determinato punto provoca una
            reazione inattesa in un luogo completamente diverso. Questa fase di incertezza potrebbe terminare in caso di
            un’accelerazione della crescita globale. Ma la tanto sospirata inversione di tendenza si fa ancora
            attendere.
        </body>
    </Document>
    <Document>
        <url>https://blog.migrosbank.ch/it/le-rendite-avs-diminuiranno-nel-2017/</url>
        <id>F5329D5E3461F78D7785318B08CFD3F3</id>
        <title>Le rendite AVS diminuiranno nel 2017? - Banca Migros</title>
        <body>La previdenza per la vecchiaia è messa alle strette. L’anno prossimo le rendite AVS potrebbero diminuire
            per la prima volta. Lo dimostra una proiezione elaborata dalla Banca Migros. Questa riduzione comporterebbe
            inoltre un taglio alle prestazioni del secondo e terzo pilastro. Quando si incontreranno prossimamente, i
            membri della Commissione federale AVS/AI dovranno decidere su una questione molto delicata: le rendite AVS
            diminuiranno nel 2017? Sarebbe una prima assoluta per la Svizzera: da quando è stata introdotta l’AVS nel
            1948, le rendite sono sempre aumentate. Il fatto che sia in discussione un taglio dipende dal cosiddetto
            indice misto, che dal 1980 è determinante per il calcolo delle rendite. L’indice considera per metà
            l’inflazione e per metà l’evoluzione delle retribuzioni nominali. Ogni due anni serve per ricalcolare le
            rendite minime e massime dell’AVS, che ammontano rispettivamente a 1175 e 2350 franchi al mese (per le
            coppie sposate il massimo è di 3525 franchi). In base a questo indice misto, nel 2017 le rendite dovrebbero
            diminuire, come risulta da una proiezione elaborata dalla Banca Migros. Persino secondo ottimistiche
            previsioni sull’inflazione e sull’evoluzione dei salari, la rendita minima scenderà quindi a 1170 franchi,
            la massima a 2340 franchi. Per ogni beneficiario di rendita significa una riduzione annua compresa tra 60 e
            120 franchi. Complessivamente le somme versate dall’AVS e dall’AI diminuirebbero così di oltre 200 milioni
            di franchi l’anno. L’inflazione modesta trascina al ribasso le rendite AVS Attualmente la rendita massima
            dell’AVS ammonta a 2350 franchi al mese. L’evoluzione delle rendite dipende per metà dall’inflazione e per
            metà dall’andamento delle retribuzioni. Con le rendite AVS diminuirebbero anche le prestazioni nel secondo e
            nel terzo pilastro, che sono direttamente collegate. In concreto, dovrebbe essere ad esempio ridotto il
            salario massimo assicurato nel regime obbligatorio della previdenza professionale. Altrettanto dicasi per
            l’importo che può essere versato nel pilastro 3a. Il salario AVS serve inoltre come parametro per numerosi
            calcoli nell’assicurazione invalidità, infortuni e indennità giornaliera di malattia. La decisione della
            Commissione AVS/AI arriva in un momento politicamente delicato. Infatti, in settembre si svolgerà il
            referendum sull’iniziativa popolare «AVSplus», lanciata dai sindacati, che vuole introdurre un aumento
            generalizzato delle rendite del 10 percento. Se la Commissione chiede un taglio a partire dal 2017, il
            conseguente scontento aumenterà le probabilità di successo dell’iniziativa. Per questo motivo la Commissione
            potrebbe chiedere al Consiglio federale di rinunciare a una riduzione a prescindere dall’indice misto.
            Questa possibilità è contemplata dalla legge sull’AVS, anche se sinora non è stata mai utilizzata. Tuttavia
            ciò solleva una difficile questione: l’indice misto deve essere «congelato» sul livello attuale ed essere
            reintrodotto più avanti in caso di un aumento come avveniva sinora? Oppure il Consiglio federale deve
            modificare il metodo di calcolo dell’indice misto per impedire una diminuzione delle rendite? In concreto il
            peso dell’inflazione nell’indice potrebbe essere ridotto, aumentando quello dell’evoluzione dei salari, in
            modo che il nuovo calcolo consenta di mantenere la rendita minima sugli attuali 1175 franchi. Se la
            composizione dell’indice venisse così modificata, anche in futuro le rendite AVS aumenterebbero di più di
            quanto avvenuto sinora, poiché i salari nominali crescono più in fretta dell’inflazione (v. grafico). Se,
            invece, il Consiglio federale mantiene l’attuale indice misto e decide una riduzione delle rendite, il
            sistema previdenziale potrebbe essere finanziariamente sgravato. Lo scorso anno le uscite dell’AVS hanno
            superato le entrate di 580 milioni di franchi. Nei limiti del possibile, gli esponenti del Governo terranno
            conto anche del fatto che negli ultimi dieci anni le rendite AVS sono sempre risultate troppo elevate a
            causa di previsioni errate. Secondo la nostra analisi, dal 2007 l’AVS ha pagato complessivamente 2,1
            miliardi di franchi in più rispetto a quanto sarebbe risultato dall’andamento dell’indice misto. Maggiori
            informazioni in proposito sono pubblicate qui. La decisione sulle rendite AVS per il 2017 segna l’inizio di
            una serie di importanti orientamenti per il nostro sistema previdenziale. Oltre alla summenzionata
            iniziativa «AVSplus», si aggiunge la riforma Previdenza per la vecchiaia 2020. Sinora i tre pilastri hanno
            funzionato egregiamente. Con buon senso e una giusta dose di pragmatismo riusciremo a farne beneficiare
            anche le generazioni future.
        </body>
    </Document>
    <Document>
        <url>https://blog.migrosbank.ch/it/le-aziende-il-nostro-bene-piu-prezioso/</url>
        <id>36B250A1133619285141F965A410A809</id>
        <title>Le aziende, il nostro bene più prezioso</title>
        <body>La Svizzera è esposta alle pressioni internazionali. Come piccola nazione ci troviamo in una posizione
            debole. La nostra economia è penalizzata per questo? In realtà per la Svizzera tira una brutta aria sia sul
            segreto bancario sia sulla tassazione delle holding straniere: con tono perentorio gli Stati Uniti e
            l’Unione europea pretendono sempre di più. Il dibattito carico di tensioni dà talora l’impressione che la
            prosperità del nostro Paese sia seriamente minacciata o, peggio ancora, che il nostro successo economico si
            basi su espedienti sospetti. Ma cerchiamo di guardare le cose in modo oggettivo. La fonte del nostro
            benessere, ammettiamolo, sono le nostre aziende. Grazie alla loro energia e inventiva si sono ben presto
            affermate sui mercati internazionali. Non hanno dunque favorito soltanto la ricchezza della Svizzera.
            Contribuiscono infatti alla crescita e al progresso anche a livello internazionale. I cinque colossi ABB,
            Holcim, Nestlé, Novartis e Roche da soli occupano circa 700‘000 persone in tutto il mondo. A questi si
            aggiungono centinaia di migliaia di altri posti di lavoro presso fornitori e commercianti. Sinora le aziende
            svizzere hanno investito complessivamente più di 1000 miliardi di franchi all’estero, nella ricerca, negli
            stabilimenti e in molto altro ancora. Gli investimenti diretti esteri pro capite ammontano a 130‘000
            franchi, quasi otto volte di più della Germania e degli Stati Uniti. Valori della Borsa rispetto al PIL La
            complessiva capitalizzazione di borsa di tutte le aziende quotate in Svizzera raggiunge il 200 percento del
            prodotto interno lordo, superando così altri paesi. Il successo della borsa è un vantaggio per tutti
            L’immenso valore delle nostre aziende è dimostrato anche nel seguente grafico. Nel 2013 la loro
            capitalizzazione di borsa è pari complessivamente a 1200 miliardi di franchi, ossia il doppio del prodotto
            interno lordo. Con le casse pensioni e le fondazioni collettive della previdenza professionale partecipiamo
            tutti a questo bene prezioso. Un simile patrimonio è frutto delle conoscenze e delle esperienze insite nelle
            nostre aziende (PMI e multinazionali). La loro straordinaria forza innovativa si manifesta nel numero delle
            scoperte. Nessun altro paese conta più brevetti di noi per abitante (v. l’articolo “Chi l’ha inventato?”). È
            vero che i toni minacciosi a livello politico suonano talora drammatici. E danno adito a notizie
            preoccupanti, secondo le quali la Svizzera sarebbe messa all’angolo o, addirittura, “ricattata”. Vi do un
            consiglio: tanto per cambiare prospettiva, leggete la relazione d’esercizio di ABB o Nestlé. È una lettura
            senz’altro meno sensazionale, ma più significativa per il futuro della nostra economia. Vi preoccupano le
            pressioni sulla Svizzera? Partecipate alla discussione! Anche questi articoli potrebbero interessarvi:
            L’effetto ricchezza Chi l’ha inventato? E industria sia Crescita, crescita, dove sei?
        </body>
    </Document>
    <Document>
        <url>https://blog.migrosbank.ch/it/tag/dollar-it/</url>
        <id>D7436C347FB31B9FF0B3A4A508D629A7</id>
        <title>Dollar Archivio - Banca Migros</title>
        <noindex>noindex,follow</noindex>
        <body>Il dollaro, come moneta di riferimento e di riserva nel sistema valutario mondiale, è costantemente sotto
            i riflettori. I guadagni che aveva messo a segno subito dopo l’elezione di Donald Trump alla presidenza sono
            ormai azzerati. Gli analisti, quando parlano di un apprezzamento o di una flessione del dollaro, si
            riferiscono generalmente all’indice del dollaro statunitense. Questo barometro è un utile strumento di
            lavoro per gli investitori. Continuare a leggere
        </body>
    </Document>
    <Document>
        <url>https://blog.migrosbank.ch/it/denaro-per-le-vacanze-concorso/</url>
        <id>C31659DF79B846275EE66ACCF570172F</id>
        <title>Concorso denaro per le vacanze: Chi offre più vacanze?</title>
        <body>Vacanze tutto compreso per la famiglia in Italia, un weekend a Barcellona oppure in autostop negli Stati
            Uniti – quando si tratta di viaggi le possibilità sono infinite. Chi vi ha offerto di più per il vostro
            denaro? Con il vostro consiglio partecipate automaticamente all’estrazione a sorte. Dateci una dritta: quale
            hotel supersimpatico vi sentite di raccomandare? Dove si trova il più bel campeggio con vista mare? In quale
            ristorante avete mangiato in modo sopraffino? Raccontateci la vostra storia aggiungendo un commento al blog
            sotto l’articolo. Con un po’ di fortuna potreste vincere un buono Hotelplan (FR) per le prossime vacanze.
            Tra gli altri consigli ricevuti forse scoprirete anche la vostra prossima meta. Tra tutti i commenti
            pervenuti estraiamo a sorte i seguenti premi:   1° posto: buono Hotelplan di 300 franchi 2° posto: buono
            Hotelplan di 150 franchi 3° posto: buono Hotelplan di 50 franchi   Il concorso dura dal 1° al 15 giugno
            2015. Qui sono pubblicate le Condizioni di partecipazione. Come viaggiare senza preoccupazioni per il denaro
            lo scoprirete nella nostra serie del blog in tre puntate dedicata al denaro per le vacanze: 1. Checklist per
            la vacanza sicura – Quali strumenti di pagamento sono indispensabili n viaggio? 2. In vacanza senza
            preoccupazioni per il denaro – Quali tessere sono più indicate, come utilizzarle e quando? 3. Le
            destinazioni più amate – Consigli sul denaro per le vacanze da utilizzare nelle destinazioni più amate dagli
            Svizzeri. Nel Blog sui viaggi di Hotelplan (FR) troverete altre idee di vacanza e con il Hotelplan
            TravelCollector (FR) potete offrire un po’ di vacanze in poche mosse. Confidiamo nella vostra partecipazione
            numerosa e vi auguriamo buona Fortuna!
        </body>
    </Document>
    <Document>
        <url>https://blog.migrosbank.ch/it/parliamo-di-lepri-e-tartarugheboom-delle-borse/</url>
        <id>4A29E678B8C86F8A585A999D7BDC3B8E</id>
        <title>Parliamo di lepri e tartarughe - Boom delle borse</title>
        <body>Purtroppo ho aspettato troppo ad acquistare azioni. È giusta la mia impressione che tanti altri
            investitori si sono persi il momento d’oro? Conosce la favola della lepre e della tartaruga? La lepre prende
            in giro la tartaruga per la sua lentezza, fino a quando quest’ultima propone di cimentarsi in una gara. La
            lepre si mette subito a correre con i suoi lunghi balzi poi, ben sicura di vincere, a metà percorso va a
            coricarsi nell’erba, si addormenta e si sveglia soltanto quanto la tartaruga taglia il traguardo accolta
            dall’esultanza degli spettatori. Anche tra gli investitori ci sono lepri e tartarughe: l’impetuosa lepre si
            precipita sulle azioni quando i prezzi salgono. Se la borsa perde terreno, vende le sue posizioni
            altrettanto velocemente con l’intenzione di riaffacciarsi sul mercato in un secondo momento, quando le
            quotazioni sono più convenienti. Tuttavia, nella perenne speranza che i prezzi scendano ancora, si lascia
            sfuggire le buone opportunità di acquisto. E, immancabilmente, si perde il boom. La tartaruga, invece,
            studia prima di tutto scrupolosamente il ritmo di marcia (ossia la quota azionaria) che fa al caso suo. Una
            volta che ha individuato la strategia, si attiene coerentemente ad essa, anche di fronte agli scivoloni
            della borsa. Infatti la tartaruga sa che, a lungo termine, i prezzi salgono e ha la necessaria perseveranza
            per beneficiare della ripresa, quando arriverà. Nella prassi gli investitori tendono al comportamento
            irruente della lepre: quando i prezzi salgono, acquistano in uno slancio di ottimismo, ma quando le borse
            correggono si precipitano a uscire. Boom troppo poco sfruttato Dopo la correzione dei mercati gli
            investitori privati hanno ridotto le loro posizioni azionarie. Per questo guadagnano meno durante l’attuale
            boom. La curva blu indica l’effettiva Performance azionaria conseguita dai privati dall’inizio del 2002. Con
            una strategia del tipo «acquista e tieni» (ossia con una quota azionaria costante) avrebbero ottenuto un
            risultato di gran lunga migliore. (Fonte: Banca Migros) L’effetto è raffigurato nel grafico, con il
            confronto tra le due curve. La linea blu mostra l’andamento effettivo del patrimonio azionario dei privati
            in Svizzera dal 2002. La curva rossa superiore mostra invece la performance di una strategia del tipo
            «acquista e tieni», ossia se l’investitore mantiene costante la quota azionaria, analogamente alla
            perseverante tartaruga. Dal grafico risulta che la distanza tra la curva blu e quella rossa aumenta
            continuamente, perché i privati hanno ridotto le loro posizioni azionarie dopo il ribasso. Per questo ora
            possono beneficiare solo limitatamente del boom delle borse. E la somma in ballo è ingente, come dimostrano
            i seguenti dati: attualmente i privati detengono azioni per un valore di circa 280 miliardi di franchi. Con
            una strategia del tipo «acquista e tieni» orientata a lungo termine questo patrimonio sarebbe tuttavia
            maggiore di 24 miliardi di franchi. Se solo gli investitori si fossero comportati un po’ di più come
            tartarughe! Anche questi articoli potrebbero interessarvi: Aggiornamento sulla politica d’investimento della
            Banca Migros Sette tabù per gli investitori Risparmio – una parolaccia?
        </body>
    </Document>
    <Document>
        <url>https://blog.migrosbank.ch/it/4-germania/</url>
        <id>479E2F81DF7EEA3C83485ED4F8233BAE</id>
        <title>4. Germania - Banca Migros</title>
        <body>Soluzioni di pagamento: Carta di credito per acquisti di valore inferiore a CHF 90, carta Maestro per il
            pagamento di importi maggiori e i prelevamenti di contanti ai Bancomat. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash in EUR. Banconote in EUR per un valore di almeno CHF 200 per le piccole spese al momento
            dell’arrivo nel paese di destinazione. È consigliabile procurarsi banconote di piccolo taglio. Cambio di
            valuta: I CHF si possono cambiare in EUR agli sportelli di banche, casse di risparmio, uffici postali e
            agenzie di cambio così come in numerosi hotel. È più conveniente prelevare banconote in EUR presso i
            Bancomat locali. Mance: In ristoranti e bar è consuetudine lasciare il 10% di mancia sul conto. Il prezzo
            delle corse in taxi si arrotonda per eccesso. Carte di credito: Le carte di credito più comuni sono
            accettate quasi ovunque. Per noleggiare un’auto è consigliabile utilizzare una carta di credito. Spesso gli
            autonoleggi accettano le carte prepagate per il pagamento ma non per la prenotazione. Carte Maestro:
            Abilitate per impostazione standard. In numerosi negozi è possibile pagare con la carta Maestro. Controllate
            che espongano il simbolo Maestro. Con la carta Maestro e il codice PIN è possibile prelevare contanti in EUR
            ai Bancomat. Cercate il simbolo Maestro oppure il logo blu di Cirrus. Particolarità dei prelevamenti:
            Prelevando contanti presso i Bancomat tedeschi viene spesso mostrata la seguente opzione: «Vuole che
            l’operazione sia addebitata sul conto nella sua valuta?». Se prelevate con una carta in EUR, rispondete
            «No»; altrimenti l’importo verrà convertito da EUR a CHF e successivamente di nuovo in EUR generando costi
            aggiuntivi. Importazione/esportazione di contanti: EUR e valute estere: importazione libera di contanti e
            assegni (da EUR 10 000 dichiarazione obbligatoria), esportazione libera di contanti e assegni (da EUR 10 000
            dichiarazione obbligatoria). Riconversione in CHF: Gli EUR vengono cambiati presso tutte le succursali della
            Banca Migros. Gli EUR possono essere cambiati anche ai Changeomat della Banca Migros. Leggete i consigli
            sugli strumenti di pagamento nelle destinazioni più amate dagli Svizzeri per le vacanze estive: Spagna (sia
            il continente che le isole Baleari e Canarie) Grecia Stati Uniti Crociere Italia Canada Cipro Portogallo
            Gran Bretagna   Tornando tuttavia all’articolo “Pagare e prelevare in vacanza: i consigli per risparmiare
            sulle commissioni”.
        </body>
    </Document>
</documents>