<?xml version='1.0' encoding='UTF-8' ?>
<!--
  ~ Copyright 2018 IntraFind Software AG. All rights reserved.
  ~
  ~ Licensed under the Apache License, Version 2.0 (the "License");
  ~ you may not use this file except in compliance with the License.
  ~ You may obtain a copy of the License at
  ~
  ~     http://www.apache.org/licenses/LICENSE-2.0
  ~
  ~ Unless required by applicable law or agreed to in writing, software
  ~ distributed under the License is distributed on an "AS IS" BASIS,
  ~ WITHOUT WARRANTIES OR CONDITIONS OF ANY KIND, either express or implied.
  ~ See the License for the specific language governing permissions and
  ~ limitations under the License.
  -->

<documents count="279">
    <Document>
        <url>https://blog.migrosbank.ch/it/so-di-non-sapere-questa-e-la-mia-lezione-per-il-2017/</url>
        <id>9D28A42009BB6E40D467C7C3E797C61E</id>
        <title>So di non sapere. Questa è la mia lezione per il 2017. - Banca Migros</title>
        <body>Che cosa ci porterà il nuovo anno? Innumerevoli esperti ci sommergono con le loro previsioni, spesso
            dettagliate fino ai decimali, alimentando così la fallace illusione che il mondo segua sempre alla lettera
            il copione. Ma la Brexit e l’elezione di Donald Trump ci convincono del contrario. Dove si troveranno i
            tassi, il franco o le borse alla fine del 2017? Proprio con l’avvicinarsi del nuovo anno i cosiddetti
            esperti ed analisti si mettono alacremente al lavoro. Forniscono target di prezzo e stime dettagliate in
            tutti gli ambiti possibili. Ma quale sarà mai l’utilità reale di queste previsioni? Un certo scetticismo,
            che io personalmente condivido, è stato espresso da John Kenneth Galbraith, noto economista morto nel 2006.
            Ha diviso gli autori di pronostici in due categorie: coloro che non sanno niente e coloro che non sanno di
            non sapere. Chi vuole attirare su di sé una grossa attenzione deve collocarsi nella seconda categoria, ossia
            tra i luminari che si credono «onniscienti». Infatti, non appena qualcuno ammette la propria ignoranza,
            rientrando quindi nella prima categoria, le irrequiete luci dei riflettori mediatici si spegneranno molto
            presto su di lui. Tanto più che in questo mestiere sembra non avere alcuna importanza che i pronostici
            espressi si verifichino realmente. Le analisi e i pronostici per il referendum sulla Brexit e per le
            presidenziali americane erano in gran parte sbagliati. A posteriori, tuttavia, i loro autori si sono dati un
            gran da fare per spiegare i motivi di un esito diverso. Sono molte le giustificazioni che possono essere
            addotte per una realtà diversa dal copione. Ad esempio: sono stati sbagliati i tempi (una spiegazione
            ricorrente delle previsioni errate sulla borsa), le premesse sono mutate in seguito a un evento di maggiore
            portata, l’errore riguarda soltanto una componente marginale. Oppure: il risultato è discordante, ma le
            argomentazioni di fondo rimangono giuste. Comunque sia, la maggior parte delle previsioni è frutto di mere
            estrapolazioni statistiche di tendenze passate espresse al futuro. Metaforicamente parlando, è come se
            volessi guidare una macchina guardando nello specchietto retrovisore. Funziona fino a quando non trovo una
            curva inattesa. Analogamente, un’estrapolazione è inutile se accadono stravolgimenti inattesi nella società
            o sui mercati, proprio quando una previsione attendibile sarebbe particolarmente preziosa. Questi eventi
            caotici (che vengono generalmente chiamati «cigno nero») sono rari, ma hanno conseguenze tanto più estreme.
            Per la Svizzera un esempio è lo shock sul franco del 2015. Anche in quell’occasione quasi tutte le
            previsioni sono risultate sbagliate. Ma esiste un’alternativa? Sì, precisamente il sapere di non sapere. Già
            il filosofo greco Socrate aveva fondato il suo pensiero sulla famosa frase «so di non sapere», esortando a
            mettere in discussione ciò che diamo per acquisito. Per Socrate la saggezza comincia con lo smascheramento
            del nostro apparente sapere. Che cosa significa concretamente? Lo scrittore Mark Twain lo ha espresso in
            modo eloquente: Non sono le cose che non sappiamo a metterci in crisi, ma quelle che crediamo di sapere. Per
            tornare al nostro esempio, lo shock sul franco è stato pericoloso soprattutto per coloro che si sono fidati
            delle previsioni, secondo le quali la Banca nazionale svizzera si sarebbe rigorosamente attenuta al cambio
            minimo con l’euro. Chi, con questa convinzione, ha acquistato obbligazioni europee ritenute a basso rischio
            è stato colto in fallo. Lo stesso vale per migliaia di proprietari immobiliari nell’est europeo e in Austria
            che avevano assunto prestiti ipotecari apparentemente convenienti in franchi. Di conseguenza, chi ammette di
            non sapere e smaschera le finte conoscenze dietro la maggior parte delle previsioni può ottenere enormi
            vantaggi. Prima di tutto si mette al riparto da un’eccessiva presunzione. Oppure, per dirlo con le parole di
            Charlie Munger, partner d’affari di lunga data del guru della finanza Warren Buffett: La vera competenza è
            appannaggio di colui che sa dove finisce. Il fatto che un analista o un investitore «non sappia niente» non
            significa sicuramente che non debba pensare a come sarà il futuro. Ma l’obiettivo è diverso: invece di
            rigide previsioni o precisi target di prezzo occorre pensare piuttosto in termini di scenari. La conclusione
            non deve dunque essere che «il 2017 sarà un anno buono o cattivo per le borse», ma che «le mie azioni hanno
            una probabilità statistica del 30 percento di subire una perdita entro fine anno. Tuttavia, dopo cinque
            anni, il rischio scende ad appena il 10 percento». Questo approccio in termini di scenari è ben illustrato
            nel seguente grafico, che richiama un quadro dipinto. Vi è raffigurato l’andamento della borsa svizzera su
            base annua dal 1988. Risulta che 21 degli ultimi 29 anni si sono conclusi in utile e solo quattro anni hanno
            registrato una perdita massima del 10 percento. In altri quattro anni abbiamo assistito a un «cigno nero»,
            con scivoloni compresi tra il 20 e il 35 percento. D’altro canto sono ripetutamente emersi eventi estremi
            positivi: ad esempio, quasi nessuno aveva previsto lo strepitoso utile del 55 percento nel 1997. Da
            «catastrofico» a «grandioso» Andamento della borsa svizzera su base annua (Swiss Performance Index) dal
            1988. Chi crede che l’andamento dei mercati finanziari sia difficilmente prevedibile può concentrarsi su
            quei fattori che riesce effettivamente a controllare e influenzare: in particolare i suoi propri principi.
            Molti investono in titoli senza aver accertato la loro autentica capacità di rischio, oppure come
            reagirebbero di fronte a un imprevisto crollo delle quotazioni. Quando si tratta di soldi, infatti,
            riusciamo a controllare le nostre emozioni molto meno di quanto crediamo. L’avidità collettiva durante una
            bolla speculativa e il panico esagerato in una fase di correzione ci sembrano spesso incomprensibili a
            posteriori. Riteniamo anche di essere immuni al fenomeno della presunzione. Tuttavia, se le nostre prime
            decisioni o previsioni si confermano esatte siamo generalmente spinti a credere che siano frutto del talento
            e del «buon naso», invece che della fortuna o del caso. La conseguente superbia è spesso la causa scatenante
            di valutazioni errate particolarmente gravi. L’essere umano ha il fondamentale bisogno di controllo e
            sicurezza, proprio nelle fasi di maggiore incertezza. Eppure, ed è il mio consiglio per il prossimo anno,
            dovreste resistere al fascino delle previsioni facili o delle spiegazioni preconfezionate, che creano solo
            la fallace illusione di sapere e simulano una falsa sicurezza o prevedibilità. Ispiratevi piuttosto al
            leitmotiv del filosofo indiano Jiddu Krishnamurti (1895 – 1986): Solo chi si libera dalla voglia di trovare
            una risposta riesce a comprendere davvero un problema. Con questo spirito vi auguro un 2017 di successi.
        </body>
    </Document>
    <Document>
        <url>https://blog.migrosbank.ch/it/ipoteche-vantaggiose-grazie-alla-bce/</url>
        <id>C2E54EB64CD7AC88204CAB9C0D35FCE9</id>
        <title>Ipoteche vantaggiose grazie alla BCE - Banca Migros</title>
        <body>Per gli interessi ipotecari gli Svizzeri proprietari di un’abitazione pagano circa dieci miliardi di
            franchi in meno rispetto al 2008. Qual è il ruolo della politica monetaria? Ecco un’analisi. Prima di tutto
            la somma che i proprietari di un’abitazione risparmiano grazie ai tassi bassi è davvero enorme. Attualmente
            i privati spendono circa 13 miliardi di franchi l’anno per gli interessi ipotecari. Rispetto al livello dei
            tassi del 2008 sborsano ben dieci miliardi di franchi in meno. Neppure gli inquilini rimangono a mani vuote:
            il tasso di riferimento determinante per gli affitti sarà presumibilmente rivisto ancora una volta al
            ribasso nei prossimi mesi. Secondo un detto popolare, a caval donato non si guarda in bocca. Ma noi lo
            facciamo comunque: i tassi bassi sono sostanzialmente ascrivibili a tre fattori. Cominciamo con quello più
            rassicurante, l’inflazione moderata. Come illustra il grafico, nel 2008 avevamo una pressione
            inflazionistica piuttosto forte di oltre il 2 percento, che ha spinto anche i tassi al rialzo. Tassi
            ipotecari ai minimi storici Il tasso d’interesse dell’ipoteca fissa a cinque anni è sceso fino all’1,3
            percento in giugno. Le cause sono da ricercare nella bassa inflazione, nelle fiacche prospettive di crescita
            e nella politica monetaria espansiva delle banche centrali. Attualmente l’inflazione è invece vicina allo
            zero. Pure nella zona euro il caroprezzi è altrettanto contenuto, con lo 0,5 percento. La causa numero due è
            rappresentata dalle fiacche prospettive di crescita: in Svizzera godiamo di una congiuntura vigorosa, ma i
            paesi industrializzati, soprattutto in Europa, devono prepararsi a tassi di crescita inferiori. I motivi
            sono da ricercare nell’abbattimento del debito e nell’andamento demografico. I proprietari immobiliari
            potrebbero fare fronte a un rialzo dei tassi La terza causa è la politica monetaria. Che lo vogliamo o no,
            quello che decidono le banche centrali a Francoforte e a Washington si ripercuote direttamente sul nostro
            portamonete. Con il recente taglio dei tassi la Banca centrale europea (BCE) intende prima di tutto
            agevolare l’accesso al credito per le imprese del sud dell’Europa. Come effetto collaterale del suo operato,
            i prestiti immobiliari da noi diventano più convenienti. In altri termini il nostro mercato ipotecario è in
            balía delle forze della politica monetaria globale? Per fortuna no, soprattutto grazie alle collaudate
            “regole d’oro del finanziamento”, conosciute da noi in Svizzera. Un finanziamento ipotecario viene
            autorizzato solo se il cliente è in grado di affrontare anche un massiccio aumento dei tassi. Alla Banca
            Migros prevediamo per questo un tasso del 4,5 percento, sebbene i tassi attuali su molte ipoteche siano di
            poco superiori all’1 percento. Per risalire all’ultima volta che in Svizzera abbiamo assistito a tassi
            superiori al 4,5 dobbiamo andare alla metà degli anni novanta. A quei tempi la BCE non esisteva ancora. E
            nemmeno la “politica dei tassi zero”. Anche questi articoli potrebbero interessarvi: Tassi ipotecari di
            nuovo ai minimi storici Prime episodio di tre: Se la ricerca di un appartamento diventa un calvario
            Sicurezza per i proprietari immobiliari
        </body>
    </Document>
    <Document>
        <url>https://blog.migrosbank.ch/it/consigli-fiscali-parte-4/</url>
        <id>3059BB4F3436123657E45E3D3987E4A8</id>
        <title>5 x 10 consigli fiscali parte IV: Proprietà immobiliare</title>
        <body>Una buona pianificazione fiscale comincia molto prima dell’acquisto di un immobile. Ma anche i proprietari
            di una casa possono avvalersi di molteplici deduzioni. Importanti domande si pongono inoltre in caso di una
            successiva vendita o del lascito di un immobile. Qui sono pubblicati i consigli fiscali aggiornati per il
            2016. 1. Il classico – l’ammortamento indiretto Risparmia sulle tasse chi non rimborsa direttamente il
            prestito ipotecario a rate, bensì decide di compensarlo alla scadenza con il capitale ritirato dal pilastro
            3a. L’ammortamento indiretto comporta un duplice vantaggio fiscale: da un lato il versamento nel pilastro 3a
            riduce le tasse da pagare, dall’altro gli interessi del debito sono interamente deducibili dal reddito
            imponibile per l’intera durata. Nel contempo questa soluzione consente un accumulo a più lungo termine del
            patrimonio. Scegliendo per l’ammortamento fondi previdenziali con una quota azionaria fino a un massimo del
            50 percento, è molto probabile che al raggiungimento dell’età AVS il capitale risparmiato sia maggiore di
            quello accumulato con un conto di previdenza. Negli ultimi cinque anni i fondi previdenziali della Banca
            Migros hanno ottenuto performance comprese in media tra il 3,0 e il 5,0 percento annuo. L’ammortamento del
            prestito ipotecario con i capitali del pilastro 3a è consentito ogni cinque anni. 2. Uso appropriato dei
            capitali previdenziali Chi, a una certa età, intende ridurre il proprio prestito ipotecario può utilizzare
            anche il capitale della cassa pensioni. Pianificando bene nel tempo questa opzione insieme con il
            prelevamento dei capitali previdenziali è possibile ridurre la progressione fiscale (v. anche parte III
            della serie fiscale). Occorre tuttavia tenere conto di alcune restrizioni nel ritiro anticipato della cassa
            pensioni, che può avvenire al massimo ogni cinque anni. E al compimento dei 50 anni l’importo che è
            possibile prelevare è limitato. Dal punto di vista fiscale è interessante il prelevamento nell’ambito della
            cosiddetta PPA (PPA sta per promozione della proprietà di abitazioni) anche per l’acquisto di un immobile.
            Il denaro risparmiato viene investito presto nel secondo e nel terzo pilastro riducendo il reddito
            imponibile, dopo di che il capitale accumulato serve a finanziare l’acquisto. Nel secondo pilastro sono
            tuttavia da considerare alcune restrizioni (v. mezzi propri necessari). 3. Rimandare gli interventi non
            urgenti A seconda dei cantoni, nella maggior parte dei casi la deduzione forfetaria per le spese di
            manutenzione varia tra il 10 e il 20 percento del valore locativo o degli affitti introitati. Tuttavia può
            essere interessante dedurre le spese di manutenzione effettive, che sono spesso molto più elevate
            soprattutto per gli immobili meno recenti e gli interventi di ristrutturazione. In questi casi la
            Confederazione e tutti i cantoni accettano addirittura che le reali spese di manutenzione superino il valore
            locativo e gli affitti incassati. Le spese deducibili comprendono i lavori di manutenzione e revisione
            (incluse le riparazioni, la manutenzione e la sostituzione del riscaldamento, della lavatrice, dei fornelli
            ecc.), la manutenzione del giardino (compresa la sostituzione degli apparecchi, per esempio del tagliaerba)
            nonché i premi delle assicurazioni stabili contro gli incendi, i danni elementari e di responsabilità
            civile. Nel caso degli appartamenti in condominio sono solitamente deducibili anche i contributi al fondo di
            manutenzione. Molti proprietari commettono l’errore di investire per la manutenzione dello stabile, anno
            dopo anno, all’incirca lo stesso importo, di poco inferiore al forfait. Spesso è invece più vantaggioso
            rinunciare agli interventi per un anno e dedurre soltanto il forfait, quindi svolgere diversi lavori in un
            unico periodo fiscale. In questo modo l’onere fiscale risulta complessivamente inferiore, anche se i cantoni
            LU e TI sono meno accomodanti in materia. 4. Maggiore margine di manovra per il risanamento di un immobile
            In passato il fisco non concedeva deduzioni delle spese di manutenzione nei cinque anni successivi
            all’acquisto di un immobile trascurato. Dal 2010, quando questo periodo bloccato è stato abrogato,
            l’acquisto di stabili non recenti è diventato fiscalmente più interessante. In generale vale la regola che
            un intervento importante di rinnovo o di risanamento di un immobile dovrebbe essere effettuato nel limite
            del possibile sull’arco di due-tre anni. In questo modo le deduzioni per i lavori di manutenzione possono
            essere ripartite su diversi periodi di tassazione, riducendo la progressione fiscale. Per il computo
            dell’imposta fa fede la data delle fatture degli artigiani. 5. Aumento del valore – importante nell’acquisto
            Le spese di riattazione che contribuiscono a incrementare il valore dello stabile, per esempio la creazione
            di una veranda, sono deducibili quando l’immobile viene venduto, riducendo così l’eventuale utile
            immobiliare. Le fatture di questi lavori devono essere assolutamente conservate. Proprio ai fini dell’utile
            sulla vendita di vecchi immobili vale la pena di verificare attentamente il calcolo delle autorità. Il
            valore originario commerciale o di mercato utilizzato è spesso difficile da ricostruire. Se la stima degli
            utili determinata dal fisco è elevata, può essere eventualmente diminuita con informazioni complementari sul
            valore commerciale iniziale. 6. Meno consumo energetico e meno tasse Gli investimenti volti a ridurre il
            consumo di energia, per esempio l’isolamento della facciata, sono interamente deducibili come manutenzione
            dello stabile ai fini dell’imposta federale e in molti cantoni, anche se contribuiscono a incrementare il
            valore (AG, AI, AR, BE, BL, FR, GL, GR, JU, NW, SH, SO, SZ, TG, UR, VD, ZG, ZH). Tuttavia non è da escludere
            che un simile risanamento comporti un aumento del valore locativo da parte del fisco, riducendo così
            l’iniziale vantaggio fiscale. 7. Verificare il valore locativo Il valore locativo degli immobili a uso
            proprio (sinteticamente chiamato valore locativo) aumenta il reddito imponibile dei proprietari di una casa.
            A titolo di compensazione il fisco accetta che siano dedotti gli oneri del prestito ipotecario e della
            manutenzione dello stabile. Di norma questo valore locativo è calcolato schematicamente dalle autorità
            fiscali e nella maggior parte dei casi si colloca tra il 20 e il 50 percento al di sotto del valore
            commerciale. In alcuni casi tale valore può risultare troppo elevato. Qualche cantone disciplina inoltre i
            casi eccezionali nei quali il reddito è sproporzionato rispetto al valore locativo che, ad esempio nel
            cantone Zurigo, non può superare un terzo delle entrate. Il valore locativo può essere inoltre ridotto in
            base ai locali non utilizzati, quando i figli escono di casa o nel caso del decesso del partner o di una
            separazione. Tuttavia questa deduzione per sottoutilizzo non è possibile in tutti i cantoni. 8. I figli
            pagano l’affitto I genitori che lasciano a un figlio una casa o un appartamento devono dichiarare al fisco
            come reddito non il valore locativo, bensì l’affitto introitato meno le spese di manutenzione. Attenzione: a
            seconda dei cantoni devono essere osservate prescrizioni sull’affitto minimo e in alcuni cantoni, tra cui SG
            e BE, il valore locativo per i genitori è tassato comunque. 9. Lasciare in eredità quando si è ancora vivi
            Per un proprietario immobiliare può essere vantaggioso donare la casa agli eredi quando è ancora vivo.
            Idealmente ciò avviene con il riconoscimento di un diritto di usufrutto per il testatore. L’imposta sulle
            donazioni è soggetta solo al valore ufficiale dell’immobile, cui va dedotto il diritto di usufrutto. Quanto
            prima un immobile viene ceduto agli eredi, tanto più elevato è il valore dell’usufrutto e minore il valore
            della donazione. Alla morte del testatore non sono quindi più dovute imposte di successione o sulla
            donazione. 10. Deduzioni per gli oggetti di vacanza Anche nel caso di un appartamento di vacanza il valore
            locativo deve essere dichiarato come reddito, d’altronde le spese di manutenzione sono deducibili. Tra
            queste si annoverano anche quelle relative all’amministrazione di terzi o i contributi al fondo di
            manutenzione nel caso della proprietà per piani. Se l’oggetto di vacanza è affittato come ammobiliato, di
            norma è possibile dedurre il 20 percento dell’affitto per l’usura del mobilio. Per non mancare neppure i
            prossimi numeri della serie di consigli fiscali potete abbonarvi alla nostra Newsletter da questo link.
        </body>
    </Document>
    <Document>
        <url>https://blog.migrosbank.ch/it/tag/ipoteche/pagina/3/</url>
        <id>25490AE8FE6C4AD1C5A25E646418340C</id>
        <title>Ipoteche Archivio - Page 3 of 3 - Banca Migros</title>
        <noindex>noindex,follow</noindex>
        <body>Come avete realizzato il vostro sogno di casa? Avete un giardino incantato oppure una facciata e le
            persiane dipinte con colori sgargianti? Mandateci una foto e partecipate al nostro allettante gioco a premi!
            Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/23/</url>
        <id>D934C57BB01A9419E99D6E5B2513AF29</id>
        <title>Blog Banca Migros</title>
        <body>Questo proverbio cinese vale soprattutto per la borsa. Lo scivolone di quest’autunno è un esempio da
            Manuale: negli investimenti chi la dura la vince. Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/27/</url>
        <id>DF41ECC6BC37D1D369DFE94294F77580</id>
        <title>Blog Banca Migros</title>
        <body>Con il dibattito sulle pensioni molti si chiedono se hanno una lacuna previdenziale. Per questo
            presentiamo qui una regola facilmente comprensibile per individuarla. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/pensione/pagina/2/</url>
        <id>8CCFC1363EA4E0FC3A52DBF8A0744123</id>
        <title>Pensione Archivio - Page 2 of 2 - Banca Migros</title>
        <noindex>noindex,follow</noindex>
        <body>Con l’AVS ci sono in ballo parecchi soldi. La vostra rendita dopo il pensionamento può arrivare a mezzo
            milione di franchi, a condizione che non esistano lacune nei contributi versati. Vale dunque la pena di
            verificare la rendita futura e la presenza di eventuali lacune. Come fare, lo scoprirete qui. Continuare a
            leggere
        </body>
    </Document>
    <Document>
        <url>https://blog.migrosbank.ch/it/i-sette-errori-con-il-pilastro-3a/</url>
        <id>8651729D8A1BB4F037CF2DECEECD97B9</id>
        <title>I sette errori con il pilastro 3a - Banca Migros</title>
        <body>Ogni anno gli Svizzeri versano diversi miliardi di franchi nel terzo pilastro. Eppure il livello generale
            delle conoscenze in materia è piuttosto basso. Per questo motivo confutiamo qui i sette errori più
            frequenti. 1. Con tassi così bassi il pilastro 3a non conviene più Attualmente la Banca Migros paga un
            interesse dello 0,75 percento sul conto di previdenza. A prima vista può sembrare irrisorio, ma in termini
            reali, quindi considerando l’inflazione annua pari al -1 percento, questa remunerazione è tutt’altro che
            scarsa in prospettiva storica. In passato non sono mancati periodi, per esempio all’inizio del 2008, in cui
            il tasso d’inflazione superava l’interesse corrisposto sul conto di previdenza, quindi il valore reale del
            capitale subiva un’erosione. Ma, indipendentemente dalla remunerazione, conta soprattutto l’effetto del
            risparmio fiscale, che consente di triplicare abbondantemente il rendimento del pilastro 3a, come illustra
            il grafico qui a fianco riferito alla città di Basilea. Nell’esempio di versamenti cumulati di 60‘000
            franchi su vent’anni, gli interessi corrisposti arrivano a 4960 franchi, cui si aggiunge un risparmio
            fiscale di 15‘830 franchi. Con le agevolazioni fiscali il patrimonio finale raggiunge circa 81‘000 franchi,
            che corrisponde a un rendimento annuo privo di rischi del 2,8 percento. Chi versa 3000 franchi l’anno nel
            pilastro 3a a partire da 45 anni, al momento della pensione ha accumulato un patrimonio, compreso il
            risparmio sulle tasse, di 80’790 franchi. Il risparmio fiscale è determinato per un single domiciliato a
            Basilea con un reddito netto di 80’000 franchi. Il calcolo considera che, a partire da 64 anni, due conti di
            previdenza vengano liquidati a tappe. 2. C’è tempo per pensare alla previdenza per la vecchiaia Tra i più
            giovani il budget esiguo spesso non basta a versare il massimale concesso nel pilastro 3a. Una reazione
            frequente è dunque quella di rinunciare del tutto al versamento, che è una strategia sbagliata. Prima di
            tutto viene sfruttato meno l’effetto degli interessi composti. In secondo luogo la possibilità di usufruire
            del pilastro 3a vale solo per l’anno in questione. Dal momento che i lavoratori dipendenti hanno a
            disposizione un massimale limitato (attualmente 6768 franchi), un versamento mancato non può più essere
            recuperato a posteriori. Invece di rinunciare al versamento per un anno e poi di investire una somma elevata
            nel terzo pilastro, è meglio versare un importo costante, anche se modesto. 3. Ne beneficiano soprattutto i
            ricchi Il pregiudizio secondo cui il terzo pilastro è poco sociale è duro a cadere, ma va molto
            relativizzato. Dai dati dell’Amministrazione federale delle imposte emergono quali classi di reddito
            ottengono il maggior sgravio percentuale con il pilastro 3a: ne beneficiano soprattutto le economie
            domestiche con un reddito imponibile compreso tra 60‘000 e 130‘000 franchi (v. Ma il terzo pilastro è
            davvero equo?). Oltre questa fascia il vantaggio fiscale diminuisce notevolmente poiché i versamenti sono
            plafonati, come abbiamo spiegato in precedenza. 4. Il vantaggio è maggiore nei paradisi fiscali È vero
            proprio il contrario, dal momento che il pilastro 3a comporta una riduzione dell’imposta sul reddito: i
            domicili con le aliquote fiscali più elevate consentono la deduzione maggiore. Il sistema fiscale
            federalistico della Svizzera genera notevoli differenze. Nel caso di un single con un reddito netto di
            70‘000 franchi, se abita a Ginevra risparmia 2140 franchi rispetto agli appena 780 franchi di Zugo. Tra
            l’altro, quanto più alto è il reddito, tanto minore risulta la differenza: con un reddito di 140‘000 franchi
            chi abita a Ginevra ottiene uno sgravio fiscale di 2670 franchi, contro i 1600 franchi di Zugo. Qui
            pubblichiamo una classifica dei risparmi fiscali in tutti i capoluoghi cantonali. 5. Il pilastro 3a non ha
            bisogno di pianificazione Rispetto alla previdenza professionale il terzo pilastro è strutturato in modo
            molto semplice e chiaro. Eppure anche qui sarebbe opportuna una pianificazione a più lungo termine. In
            particolare è importante aprire due o più conti di previdenza in caso di somme importanti. Ciò consente una
            liquidazione scaglionata su diversi anni per interrompere la progressione fiscale. Nel nostro esempio di
            Basilea, l’imposta sul capitale prelevato è di 2150 franchi per due conti rispetto ai 2820 franchi per un
            solo conto. Inoltre, anche chi vuole riscattare la cassa pensioni dovrebbe sintonizzarsi con il pilastro 3a.
            Come spiegato in questo articolo, quando si è giovani è meglio puntare sul terzo pilastro. 6. Le azioni non
            sono adatte al pilastro 3a La stragrande maggioranza delle persone preferisce un conto come soluzione per la
            previdenza. È una scelta senz’altro sensata con un orizzonte temporale a breve termine, ma i capitali
            accumulati nell’ambito del pilastro 3a sono spesso un investimento a lungo termine. In questo caso un fondo
            previdenziale potrebbe consentire guadagni molto più elevati. Negli ultimi cinque anni i fondi previdenziali
            della Banca Migros hanno ottenuto rendimenti annui compresi tra il 2,6 e il 5,3 percento. I dati dettagliati
            sulla performance dei fondi sono pubblicati al seguente link. 7. I giovani preferiscono puntare sul terzo
            piastro La crescente aspettativa di vita e il calo dei rendimenti sui mercati finanziari aumentano la
            pressione sulla previdenza per la vecchiaia. Dal dibattito politico emerge con sempre maggiore insistenza la
            richiesta di innalzare l’età della pensione oppure di diminuire le rendite nella cassa pensioni. Sarebbe
            dunque ipotizzabile che proprio i più giovani investissero piuttosto sulla previdenza individuale,
            beneficiando così delle agevolazioni fiscali. Da un’indagine svolta dalla Banca Migros presso oltre 20‘000
            clienti emerge tuttavia che nel pilastro 3a la quota delle persone di età compresa tra 30 e 44 anni è
            notevolmente diminuita dal 2010 rispetto a quelle tra 45 e 59 anni. Sembra dunque che parecchie persone,
            anche giovani, guardino alla previdenza come un problema prima di tutto sociale, ma non ritengano di
            doversene occupare personalmente.
        </body>
    </Document>
    <Document>
        <url>https://blog.migrosbank.ch/it/tag/bns-it/</url>
        <id>9AFEB597666BB27FFB8EA6030AA66C99</id>
        <title>BNS Archivio - Banca Migros</title>
        <noindex>noindex,follow</noindex>
        <body>Da anni i consumatori, i banchieri centrali e gli investitori si chiedono quando arriverà la prima grossa
            fiammata dell’inflazione dallo scoppio della crisi finanziaria. Molti segnali inducono a credere che tarderà
            ancora a lungo. Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/26/</url>
        <id>0F023DF7EBAEFB3426D90B0621974EBC</id>
        <title>Blog Banca Migros</title>
        <body>Aiuto, mancano le opportunità d’investimento! La riserva di liquidità degli Svizzeri è ormai salita a
            oltre 600 miliardi di franchi. Gli investitori dovrebbero accontentarsi di aspettare tempi migliori? Leggete
            qui la nostra risposta. Continuare a leggere
        </body>
    </Document>
    <Document>
        <url>https://blog.migrosbank.ch/it/ci-occorrono-piu-spazi-abitativi/</url>
        <id>78514326A02E4D6C50204325F8C9DBC6</id>
        <title>Ci occorrono più spazi abitativi - Banca Migros</title>
        <body>Le regole per l’acquisto di una proprietà abitativa vengono gradualmente inasprite. Presto il ceto medio
            non potrà più permettersi una casa propria? Se ho mal di testa, un farmaco contro il mal di pancia non mi
            aiuta. Se vogliamo curare il paziente «mercato immobiliare svizzero», dobbiamo prima di tutto capire di
            quale malattia soffra: il problema numero uno è la scarsa offerta di spazi abitativi. Il grafico mostra che
            nel nostro paese sorgono ogni anno circa 40’000 nuove unità abitative. Fino al 2006 erano sufficienti per
            fare fronte al progressivo aumento del numero di abitanti. Da allora, tuttavia, la crescita demografica è
            raddoppiata, mentre l’attività edilizia ha registrato solo una modesta accelerazione. Ma per eliminare
            questa carenza di spazi abitativi, inasprire le regole per i futuri proprietari è la medicina sbagliata.
            Così non viene costruita neanche una casa in più. Le regole possono invece contribuire a limitare la
            speculazione: durante la bolla negli Stati Uniti molti hanno acquistato una casa non per abitarla, ma con
            l’intenzione di rivenderla in futuro guadagnandoci. Per questo motivo gli Stati Uniti – contrariamente a
            quanto avvenuto da noi – hanno vissuto un’enorme sovrabbondanza di spazi abitativi.In Svizzera gli acquisti
            speculativi sono tuttavia piuttosto rari. L’offerta non basta Il numero delle nuove unità abitative è
            stabile da 20 anni. La crescita demografica ha invece registrato un notevole aumento dal 2007. Di
            conseguenza scarseggia l’offerta di spazi abitativi. (Dati: BfS) Un fatto è certo: il problema più grave del
            nostro mercato immobiliare non può essere alleviato dall’inasprimento delle regole per l’acquisto di
            proprietà abitative. E, così come per ogni medicina, non si possono ignorare gli effetti secondari: se
            l’asticella per l’acquisto di un immobile è fissata su un livello troppo elevato, per esempio impedendo
            prelevamenti anticipati dalla cassa pensioni, aumentano le pressioni sul mercato degli appartamenti in
            affitto. Anche qui la scarsa offerta ha già provocato considerevoli rincari. Inoltre, se il tasso di
            riferimento risale dall’attuale 2 percento al 3,5 percento, livello del 2008, gli affitti aumentano di un
            altro 18 percento (per ogni quarto di punto percentuale di aumento dei tassi gli affitti salgono del 3
            percento). La scarsità comporta anche affitti più elevati Per tornare alla sua domanda, la nuova
            disposizione emanata sull’ammortamento dei prestiti ipotecari non riduce esageratamente il margine di
            manovra degli acquirenti. Il reddito necessario sale così del 4 percento circa, come dimostra il nostro
            calcolo nell’esempio pubblicato. Tuttavia mi piacerebbe che l’attuale discussione vertesse meno sulle regole
            e di più su come ridurre la scarsità dell’offerta. Proprio di fronte alla mancanza di semplici ricette
            vincenti, un più ampio dibattito sarebbe particolarmente prezioso.
        </body>
    </Document>
    <Document>
        <url>https://blog.migrosbank.ch/it/tag/tempo/</url>
        <id>CFA20D629F45ECB90968FDB9C8E5F03C</id>
        <title>Tempo Archivio - Banca Migros</title>
        <noindex>noindex,follow</noindex>
        <body>La nostra quotidianità diventa sempre più frenetica, il tempo a disposizione sempre meno. Ma in tutto
            questo che cosa c’entra la ricchezza? E qual è la ricetta di Steve Jobs contro lo spreco di tempo prezioso?
            Continuare a leggere
        </body>
    </Document>
    <Document>
        <url>
            https://blog.migrosbank.ch/it/la-bce-reduit-de-moitie-le-volume-de-ses-achats-obligataires-opinion-sur-la-decision-de-la-bce-du-26-10-2017/
        </url>
        <id>FE7752CC190CE874655F622C8F2F1265</id>
        <title>La BCE dimezza gli acquisti di titoli – Valutazione della decisione sui tassi presa dalla BCE il
            26.10.2017 - Banca Migros
        </title>
        <body>Oggi la BCE ha deciso di ridurre notevolmente il suo programma di acquisti di titoli («quantitative
            easing» o «QE») dall’inizio del 2018. Il QE, per il quale era stato posto un termine formale a fine 2017,
            sarà probabilmente esteso di almeno nove mesi, fino a settembre 2018, ma dimezzando a 30 miliardi di franchi
            il volume mensile degli acquisti a partire dall’inizio del 2018. Una volta concluso il programma, le
            giacenze in titoli saranno mantenute costanti, in altri termini il ricavato dei titoli che giungono a
            scadenza sarà reinvestito a tempo indeterminato. Attualmente la BCE investe ogni mese circa 60 miliardi di
            euro in titoli, la maggior parte dei quali riguardano il debito pubblico (v. grafico). L’autorità monetaria
            non ha ancora indicato una data definitiva per la fine del QE. La BCE si riserva di prorogare il programma
            oltre settembre 2018 o, addirittura, di potenziarlo se per allora l’inflazione non si avvicinerà
            all’obiettivo di poco inferiore al 2% oppure la congiuntura dovesse tendere a indebolirsi. La decisione è
            rimasta dunque piuttosto «dovish», ossia tende a una politica monetaria più morbida. Il tasso di riferimento
            e la relativa «forward guidance» sono rimasti invariati. Il Comitato direttivo della BCE ha sottolineato che
            il tasso di riferimento sarà aumentato solo al termine del programma di quantitative easing e ha ribadito
            che l’intervento sui tassi non avverrà subito dopo la fine del QE, ma molto dopo («well past»). Portafoglio
            titoli della BCE (in Mrd EUR) Fonti: Thomson Reuters/Banca Migros Conclusione La BCE si muove in linea con
            le attese dei mercati finanziari. Il presidente della BCE Mario Draghi non ha indicato una data precisa per
            la conclusione degli acquisti, ma la loro riduzione è stata interpretata come annuncio dell’uscita
            dall’allentamento quantitativo e, quindi, nel senso di un «tapering». I parametri indicati nel comunicato
            corrispondono dunque allo scenario di consenso degli addetti ai lavori. Mario Draghi aveva manifestato la
            sua disponibilità a uscire dal QE già in giugno. Nel frattempo, sul mercato si era consolidata l’idea che la
            BCE dovesse tagliare i suoi acquisti, anche considerando la sempre più marcata penuria di titoli. Reazioni
            limitate sui mercati finanziari. L’euro ha perso lo 0,9% circa nei confronti del dollaro e lo 0,3% sul
            franco dopo la decisione (cambio EUR/CHF alle ore 16.00: 1.1660). I rendimenti dei titoli di stato sono
            retrocessi di pochi punti base nella zona euro e in Svizzera. Il tendenziale indebolimento dell’euro è da
            ascrivere alla linea di condotta morbida decisa dalla BCE. È confermato lo scenario principale che abbiamo
            sinora tracciato. Riteniamo che la BCE sarà cauta nel ridurre le iniezioni di liquidità. Gli acquisti di
            titoli si concluderanno al più tardi nel quarto trimestre 2018 e solo successivamente, ossia non prima
            dell’inizio del 2019, sarà preso in considerazione un aumento dei tassi di riferimento. Giudichiamo
            realistica la «forward guidance» della BCE per quanto riguarda le tappe del tapering e gli aumenti dei tassi
            e crediamo che anche la Banca nazionale svizzera (BNS) lascerà invariato il suo tasso di riferimento almeno
            sino all’inizio del 2019, poiché continua a preoccuparsi di non ridurre lo spread tra euro e franco per non
            rafforzare inutilmente l’attrattiva del franco rispetto all’euro agli occhi degli investitori. Previsioni
            della Banca Migros Attuale Fra 3 mesi Fra 12 mesi EURCHF 1.1660 1.1700 1.1900 Tasso di riferimento BNS*
            -0,75% -0,75% -0,75% Rendimento titoli di stato svizzeri, durata 10 anni -0,08% 0,0% 0,25% *Metà della
            fascia di oscillazione del Libor a 3 mesi
        </body>
    </Document>
    <Document>
        <url>https://blog.migrosbank.ch/it/stesso-stipendio-ma-il-50-percento-di-rendita-in-piu/</url>
        <id>FADD4F971B6166C2D6924366C607348E</id>
        <title>Stesso stipendio, ma il 50 percento di rendita in più</title>
        <body>La generosità del vostro datore di lavoro non è solo una questione di busta paga. Numerose aziende versano
            molto di più nella cassa pensioni di quanto stabilito per legge. Già con uno stipendio medio la differenza
            può arrivare fino a 150’000 franchi. Recentemente mio nipote mi ha chiesto consiglio per la scelta di un
            nuovo posto di lavoro. C’erano in ballo due offerte, che riteneva molto simili. Tuttavia non aveva pensato a
            confrontare le prestazioni delle due casse pensioni. In realtà molte persone credono erroneamente che
            l’ammontare della rendita sia definito in modo automatico sulla base dello stipendio. Ma le differenze sono
            enormi. Nel caso di mio nipote un’azienda pagava il 3,5 percento dello stipendio assicurato nella cassa
            pensioni. L’altra, invece, versava il doppio, ossia il 7 percento, nella previdenza per la vecchiaia. Questa
            differenza potrebbe sembrare di poco conto, ma proiettata sull’intera vita professionale genera 150’000
            franchi in più di capitale di vecchiaia, da notare a parità di stipendio. A seconda della cassa pensioni, il
            capitale di vecchiaia aumenta a 300‘000 o 450‘000 franchi. Il calcolo si basa su uno stipendio medio attuale
            di 6250 franchi. I dati considerano anche l’evoluzione effettiva degli stipendi negli ultimi 40 anni e del
            tasso minimo LPP dal 1985. Il grafico illustra come si arriva a una somma così ingente. Il calcolo si basa
            su uno stipendio medio di 6250 franchi al mese. I dati considerano anche l’effettiva evoluzione dello
            stipendio negli ultimi 40 anni. Di conseguenza, chi va in pensione oggi ottiene un capitale di vecchiaia di
            300‘000 franchi con uno stipendio medio, se il datore di lavoro si è sempre attenuto al minimo legale nella
            previdenza professionale. Tuttavia numerose aziende versano spontaneamente di più nella cassa pensioni, in
            diversi casi il doppio, quindi il capitale di risparmio sale a 450‘000 franchi. Con l’aliquota di
            conversione in vigore del 6,8 percento ciò significa che, solo sulla scorta di questo fattore, la rendita
            annua aumenta da 20‘400 a 30‘600 franchi. Il grafico rivela anche che circa la metà del capitale è
            accumulata nei dieci anni precedenti il pensionamento. Con l’età aumenta infatti anche il contributo alla
            previdenza professionale. Dai 55 anni il versamento minimo da parte del datore di lavoro è pari al 9
            percento dello stipendio assicurato. In questa fase della vita è dunque possibile trarre il massimo
            vantaggio da una generosa cassa pensioni. Per sapere dove si colloca la vostra cassa pensioni, basta
            procedere alla valutazione sulla base della nostra checklist. Vale la pena di consultarla: nella previdenza
            professionale, infatti, anche piccole differenze percentuali producono importi di considerevole entità.
        </body>
    </Document>
    <Document>
        <url>https://blog.migrosbank.ch/it/tag/immobili/pagina/2/</url>
        <id>447509445DB0067EDEF1205B09DD220D</id>
        <title>Immobili Archivio - Page 2 of 4 - Banca Migros</title>
        <noindex>noindex,follow</noindex>
        <body>Alla Banca Migros le ipoteche fisse sono ottenibili già a partire da un tasso dello 0,62 percento. Ma per
            il finanziamento della casa la Banca Migros non si limita alle condizioni vantaggiose e propone ai suoi
            clienti anche una consulenza professionale. Continuare a leggere
        </body>
    </Document>
    <Document>
        <url>https://blog.migrosbank.ch/it/investitori-piu-o-meno-abili/</url>
        <id>592DE6183D5E149F0DA99B7AA5E71D94</id>
        <title>Investitori più o meno abili - Banca Migros</title>
        <body>Secondo un classico cliché, gli investitori privati sono sconfitti in borsa. In gergo tecnico si parla di
            effetto “dumb money”. Ma secondo noi i presunti sprovveduti possono battere i più abili. Non c’è dubbio, per
            il piccolo investitore le difficoltà non mancano. Le “dritte” gli giungono solo quando i professionisti ne
            sono venuti a conoscenza già da tempo. Se ha sfortuna, sale a cavallo di un trend quando l’inversione di
            rotta è già alle porte. Gli investitori “abili” deridono volentieri gli “sprovveduti”. Alcuni si vantano
            addirittura di poter sfruttare il “rialzo della casalinga” per fare esattamente il contrario. Ma i
            cosiddetti professionisti hanno ben pochi motivi di orgoglio. Sette anni fa praticamente nessun economista
            aveva previsto il tracollo. All’inizio del 2008, quando l’SMI si collocava a 8400 punti, tutte le banche si
            erano poste un obiettivo a dodici mesi superiore a 9000 punti e non poche vedevano l’SMI sopra la soglia di
            10‘000. Invece, proprio in quell’anno, l’indice ha perso non meno del 34 percento. Viceversa le previsioni
            dopo il crollo erano troppo fosche: all’inizio del 2012 l’SMI si situava a 6000 punti e gli analisti
            pronosticavano in coro il proseguimento del ristagno. La costanza paga Conclusione: il “dumb money” e lo
            “smart money”, ossia gli investitori privati e i professionisti, hanno molti più elementi in comune di
            quanto i secondi vorrebbero ammettere. Tutti tendono a un eccessivo ottimismo dopo un boom, viceversa
            sottovalutano la resistenza dell’economia dopo una fase di perdite. Tendono ad acquistare quando i prezzi
            sono alti e a vendere dopo una correzione. Privati e professionisti sono accomunati anche dall’abitudine di
            sopravvalutare le loco capacità analitiche e previsionali. Un investitore privato ha dunque due opzioni: può
            emulare lo “smart money” e cercare di migliorare la scelta dei tempi, seguendo più rapidamente determinati
            trend. Oppure non pratica il market timing e punta, invece, su una strategia “buy and hold” a lungo termine.
            In un recente studio abbiamo confrontato l’effettiva performance azionaria dei privati svizzeri con una
            coerente strategia “buy and hold”. Il risultato è che dall’inizio del 2002 gli investitori hanno
            assottigliato il loro rendimento dello 0,6 percento l’anno con un market timing sbagliato. Dopo la fase di
            perdite la quota azionaria è stata ridotta, quindi l’attuale boom delle borse offre pochi benefici.
            Proiettando il dato sull’intero portafoglio azionario dei privati abbiamo calcolato che sono andati persi
            utili per 24 miliardi di franchi. Questo risultato è confermato anche da altri studi scientifici: per
            esempio il professore Ilia Dichev dell’Università del Michigan ha condotto un’indagine su vasta scala e ha
            concluso che gli investitori statunitensi, scegliendo il momento sbagliato di acquistare e vendere, hanno
            ridotto la performance annua dell’1,3 percento l’anno rispetto a una strategia “buy and hold”. I prodotti
            semplici sono vincenti Un eccessivo attivismo danneggia il rendimento. Eppure molti investitori fanno fatica
            a trovare la necessaria disciplina per una strategia orientata sul lungo termine. Qui si rivelano i vantaggi
            di un fondo strategico o di un piano risparmio fondi. Mentre uno tiene la quota azionaria su un livello
            costante grazie al ribilanciamento, per l’altro i versamenti sono effettuati sempre allo stesso ritmo. E,
            aspetto tutt’altro che secondario, entrambe le cose succedono del tutto indipendentemente dalla provvisoria
            intonazione delle borse. Certo, il fondo strategico e il piano risparmio fondi funzionano in base a semplici
            principi. Ma proprio questo meccanismo tutela l’investitore dal prendere decisioni errate sulla base di
            fattori temporanei. Il successo in borsa non è quindi in primo luogo una questione di abilità. I due opposti
            sono piuttosto labilità e fermezza. Ma in fatto di perseveranza, l’investitore privato può senz’altro tenere
            il passo del professionista. Anche questi articoli potrebbero interessarvi: Parliamo di lepri e tartarughe
            BRC: Deposito con un mix ben remunerato Vincitori e vinti del boom Aggiornamento sulla politica
            d’investimento della Banca Migros
        </body>
    </Document>
    <Document>
        <url>https://blog.migrosbank.ch/it/p2p-concorso/graffiti-con-una-fotocamera-reflex/</url>
        <id>51BED43448A35426EB8DCDD97AEE0B49</id>
        <title>Graffiti con una fotocamera reflex</title>
        <body>Una fotocamera reflex è perfetta per realizzare bei graffiti luminosi. Non occorre un equipaggiamento da
            fotografi professionisti. È indispensabile poter impostare manualmente il tempo di esposizione.
            L’attrezzatura necessaria comprende strumenti luminosi, tra cui lampadine tascabili, LED, lampade a luce
            nera, tubi o nastri luminosi e un cavalletto. La fotocamera può essere appoggiata anche contro un oggetto. A
            questo punto devono essere modificate le impostazioni della fotocamera. Si raccomanda di aprire al massimo
            il diaframma, scegliendo un valore ISO elevato. Il tempo di esposizione dovrebbe essere impostato su 5-30
            secondi, a dipendenza dell’ambiente circostante. Per testare se la durata dell’esposizione o velocità
            dell’otturatore è corretta, potete fotografare le macchine che passano. Il tempo di esposizione è perfetto
            se sulla foto non si vede più la macchina, ma solo la luce dei fari. Per rendersi invisibile nella creazione
            dell’immagine finale è meglio indossare abiti neri. Adesso non resta che esercitarsi a oltranza. Provate con
            strumenti luminosi o sfondi diversi. Le forme sono la prima tappa, mentre diventa più difficile con parole o
            frasi intere. Buon divertimento! Non avete una fotocamera reflex? Qui vi spieghiamo come realizzare graffiti
            luminosi con lo smartphone. Qui tornate alla pagina del concorso.
        </body>
    </Document>
    <Document>
        <url>https://blog.migrosbank.ch/it/pagina/19/</url>
        <id>A14E91D0E3C00722DCFED11A731ED398</id>
        <title>Blog Banca Migros</title>
        <body>Comincia il conto alla rovescia in attesa delle vacanze estive. Muniti delle tessere giuste ve le potrete
            godere senza preoccupazioni. Nella seconda parte della nostra serie in tre puntate dedicata al denaro per le
            vacanze vi spieghiamo concretamente i vantaggi e gli svantaggi dei diversi strumenti di pagamento.
            Continuare a leggere
        </body>
    </Document>
    <Document>
        <url>https://blog.migrosbank.ch/it/consigli-fiscali-parte-3/</url>
        <id>FE315947F5799B8A88D2F36F69CFB9F6</id>
        <title>5 x 10 consigli fiscali parte III: Previdenza e pensionamento</title>
        <body>La terza parte della serie fiscale è dedicata al 2° e al 3° pilastro, dove spesso sono in gioco somme
            ingenti. Una pianificazione inopportuna può aumentare in fretta il peso delle tasse di diverse decine di
            migliaia di franchi. Qui sono pubblicati i consigli fiscali aggiornati per il 2016. 1. In uno scenario di
            tassi bassi è ancora più importante puntare sulla previdenza Le agevolazioni fiscali del pilastro 3a non
            sono toccate dai tassi bassi. Il grafico illustra l’andamento del patrimonio in caso di un versamento annuo
            di 3000 franchi per vent’anni. Il rendimento a rischio zero ammonta pur sempre a un 2,2 percento l’anno. I
            proventi da interessi sul conto di previdenza – il tasso alla Banca Migros è attualmente pari all’1,0
            percento – non è considerato nei nostri calcoli. Nel 2015 il versamento massimo ammesso per i lavoratori
            affiliati a una cassa pensioni è pari a 6768 franchi. Se entrambi i coniugi lavorano possono versare il
            doppio. Spesso il capitale è investito nel terzo pilastro a lungo termine. Invece di un conto di previdenza
            vale dunque la pena di scegliere un fondo previdenziale. La Banca Migros annovera nella sua gamma quattro
            diversi fondi previdenziali con una quota azionaria fino al 45 percento. Il rendimento annuo negli ultimi
            cinque anni è compreso tra il 3,0 e il 5,0 percento. Steuertipps_Grafik_3_it Chi versa ogni anno 3000
            franchi nel pilastro 3a a partire da 45 anni ha aumentato da 60‘000 a 76‘000 franchi il proprio patrimonio
            entro il pensionamento, solo grazie alle agevolazioni fiscali. Si aggiungono i proventi da interessi, che
            nel nostro calcolo non sono considerati. L’esempio riguarda un single abitante a Basilea e con un reddito
            netto di 80‘000 franchi. 2. Lo sgravio fiscale può anche quintuplicarsi, a seconda del domicilio Con il
            pilastro 3a risulta particolarmente evidente quanto possano variare le aliquote fiscali a seconda del
            domicilio. Nella seguente tabella sono elencati gli sgravi fiscali per tutti i capoluoghi di cantone. Per i
            single il pilastro 3a è particolarmente vantaggioso a Ginevra, Neuchâtel e San Gallo. Per le famiglie con
            figli le agevolazioni possono diminuire parecchio a seconda dei cantoni. È il caso, per esempio, di
            Bellinzona e Coira. D’altro canto la deduzione fiscale per le famiglie a Neuchâtel o Basilea è solo di poco
            inferiore a quella prevista per i single. In questo link trovate una pratica applicazione online, che
            calcola il vostro personale effetto fiscale del pilastro 3a. 14-0872_Bloggrafik_Steuervorteile_i Sgravio
            fiscale con un reddito netto di 70‘000 franchi e un versamento di 6739 franchi nel pilastro 3a. 3. Una
            generosa cassa pensioni comporta vantaggi fiscali I lavoratori dipendenti ottengono la maggiore agevolazione
            fiscale ancora prima di cominciare a compilare la dichiarazione dei redditi. Per questo motivo molti non si
            accorgono affatto di tale vantaggio, sebbene costi al fisco circa 4 miliardi di franchi l’anno. Stiamo
            parlando dei versamenti ordinari nella cassa pensioni. Infatti nello stipendio netto che viene indicato
            nella dichiarazione dei redditi l’importo è già dedotto. Nella maggior parte dei casi il datore di lavoro e
            il lavoratore finanziano i contributi per metà ciascuno. Non mancano comunque aziende generose, la cui quota
            supera il minimo legale. La Migros, per esempio, paga il doppio dei suoi collaboratori nella cassa pensioni.
            Anche tale importo aggiuntivo è esente da imposte. Dal punto di vista fiscale i datori di lavoro che versano
            contributi elevati nella cassa pensioni sono particolarmente interessanti. 4. Interrompere la progressione
            fiscale Oltre ai versamenti regolari effettuati nella cassa pensioni, anche i riscatti straordinari possono
            essere dedotti dall’imposta sul reddito. In questo ambito molti lavoratori potrebbero sfruttare un notevole
            potenziale. Vale dunque la pena di consultare la somma massima riscattabile nel certificato annuo della
            previdenza emesso dalla cassa pensioni. Se possibile i riscatti dovrebbero essere scaglionati nel tempo per
            interrompere la progressione fiscale. Per esempio, in caso di un riscatto possibile di 50‘000 franchi nel
            secondo pilastro, il risparmio fiscale è maggiore se, invece di un versamento unico, sono pagati 10‘000
            franchi l’anno per cinque anni. Importante: dopo un riscatto non è possibile prelevare capitale per tre anni
            dalla cassa pensioni, secondo quanto deciso dal Tribunale federale nel 2010. 5. Il terzo pilastro ha
            precedenza È meglio che effettui i miei versamenti nel secondo o nel terzo pilastro? Molti contribuenti
            fanno fatica a decidere se investire i risparmi in eccesso nella cassa pensioni o nel pilastro 3a. Ma
            proprio per i più giovani la scelta è chiara: il terzo pilastro ha la priorità, per il semplice motivo che
            l’agevolazione fiscale vale solo per un anno. In altri termini, chi non effettua il versamento in tempo non
            può più recuperare. È diverso il caso del secondo pilastro, per il quale il momento del riscatto può essere
            scelto liberamente. Per la maggior parte delle persone vale dunque la pena di cominciare con i versamenti
            suppletivi nella cassa pensioni solo tra i 50 e i 55 anni. Da un lato in questa fase della vita il reddito
            raggiunge spesso il livello più alto, pertanto anche la progressione fiscale è più elevata. Inoltre le
            consuete deduzioni fiscali diminuiscono perché i figli entrano nell’età adulta. 6. Sempre più restrizioni
            nel prelevamento dei capitali previdenziali I capitali ritirati dalla cassa pensioni e dal pilastro 3a sono
            tassati separatamente dal reddito con un’aliquota ridotta, calcolata diversamente a seconda dei cantoni. A
            saldo risultano comunque parecchie tasse da pagare, soprattutto se nello stesso anno sono prelevati capitali
            dal pilastro 3a e dal secondo pilastro. I coniugi dovrebbero dunque scaglionare negli anni i prelevamenti
            del capitale dalla loro cassa pensioni e dal pilastro 3a. In particolare è consigliabile aprire diversi
            conti 3a, che possono essere estinti in modo flessibile negli ultimi cinque anni prima del raggiungimento
            dell’età AVS. Lo stesso vale per la prestazione di libero passaggio, per esempio in caso di pensionamento
            anticipato, che andrebbe suddivisa su più di un conto. Con un’abile ripartizione è possibile risparmiare
            anche decine di migliaia di franchi di tasse. Ma attenzione: le autorità applicano una prassi sempre più
            restrittiva alle concrete modalità di questa suddivisione. Per esempio alcuni cantoni stanno tentando di
            introdurre un termine minimo di un anno tra due prelevamenti. In tal modo i prelevamenti degli ultimi due
            anni sarebbero tassati insieme. Anche la Confederazione ha già formulato alcuni progetti di limitare il
            ritiro del capitale dalla cassa pensioni al momento del pensionamento. In mancanza di indicazioni chiare
            sulla futura evoluzione di queste disposizioni è più difficile pianificare la previdenza in modo opportuno.
            7. Un pensionamento flessibile conviene Sempre più persone continuano a lavorare anche dopo aver raggiunto
            l’età della pensione. Il fisco li premia con incentivi sotto un duplice punto di vista: prima di tutto il
            prelevamento della rendita AVS può essere posticipato fino a un massimo di cinque anni, contrastando la
            progressione fiscale. Inoltre la rendita AVS sale così fino al 31,5 percento. Tuttavia questo rinvio è
            interessante soltanto con un’aspettativa di vita elevata. In secondo luogo è possibile (anche con un grado
            di occupazione ridotto) effettuare versamenti nel pilastro 3a fino a cinque anni dopo il pensionamento, il
            che riduce l’imposta sul reddito. 8. Capitale o rendita? Spesso è giusto combinarli Dal punto di vista
            puramente fiscale non c’è ombra di dubbio: chi si fa liquidare il capitale della cassa pensioni sotto forma
            di prelevamento unico è avvantaggiato. Di solito la relativa aliquota fiscale si colloca al di sotto del 10
            percento, pur con notevoli differenze tra i cantoni. Chi invece opta per la rendita deve tassarla come
            reddito. Nonostante ciò la maggior parte dei pensionati sceglie la rendita, il cui vantaggio è di consentire
            un reddito fisso anche con un’aspettativa di vita molto elevata. Con un prelevamento parziale del capitale è
            possibile sfruttare i vantaggi delle due varianti. La combinazione vincente dipende molto dalla situazione
            personale. 9. Chi ha più vantaggi con il terzo pilastro Layout 1 Pagare meno tasse grazie al terzo pilastro:
            il grafico mostra a quanto ammonta effettivamente la deduzione fiscale riconosciuta nelle diverse classi di
            reddito. I versamenti nel pilastro 3a non convengono certamente solo alle persone abbienti, come si potrebbe
            forse essere indotti a credere. Ciò è dovuto soprattutto al fatto che i versamenti sono plafonati.
            L’Amministrazione federale delle contribuzioni ha studiato quali classi di reddito ottengono la riduzione
            fiscale più elevata in percentuale con il pilastro 3a. Come evidenzia il grafico, sono favorite soprattutto
            le famiglie con un reddito imponibile compreso tra 60‘000 e 130’000 franchi.   10. Verificare le conseguenze
            fiscali di una rendita vitalizia Con un’assicurazione di rendita vitalizia il pensionato si assicura
            un’entrata regolare per tutta la vita con il suo capitale privato, che è dunque versato a una compagnia di
            assicurazioni, la quale lo trasforma in una rendita. La rendita vitalizia serve di conseguenza a garantire
            il rischio di longevità. Sul premio unico iniziale è tuttavia dovuta una tassa di bollo del 2,5 percento. I
            versamenti regolari sotto forma di rendita sono a loro volta tassati per il 40 percento come reddito. Infine
            si applicano altre tasse se, per esempio, il cliente vuole liquidare la rendita vitalizia a causa di
            un’imprevista esigenza finanziaria. Per non mancare neppure i prossimi numeri della serie di consigli
            fiscali potete abbonarvi alla nostra Newsletter da questo link.
        </body>
    </Document>
    <Document>
        <url>https://blog.migrosbank.ch/it/pilastro-3a-lallettante-alternativa-per-i-risparmiatori/</url>
        <id>83173A393CC2D781F2F9DFA320ECC453</id>
        <title>Pilastro 3a – l’allettante alternativa per i risparmiatori</title>
        <body>Gli interessi attuali sul conto di risparmio sono molto bassi. Un’alternativa per i risparmiatori con
            un’ottica a lungo termine è rappresentata dal pilastro 3a. In particolare è consigliabile investire in un
            fondo previdenziale. Tempi duri per i risparmiatori! I conti di risparmio non fruttano praticamente più
            interessi. Obbligazioni di cassa, mercato monetario, obbligazioni della Confederazione: anche per questi
            investimenti praticamente privi di rischi il tasso si muove vicino allo zero o, addirittura, in territorio
            negativo. Eppure esiste un’interessante alternativa al conto di risparmio, ossia il pilastro 3a. I
            versamenti in questa forma di previdenza per la vecchiaia sono deducibili dall’imposta sul reddito fino a un
            determinato massimale, che nel 2015 è di 6768 franchi per i lavoratori affiliati a una cassa pensioni e
            addirittura di 33‘840 franchi per i lavoratori autonomi senza previdenza professionale. D’altro canto il
            prelevamento dei capitali accumulati nell’ambito del pilastro 3a è soggetto a una moderata imposizione,
            comunque inferiore agli importi risparmiati con le deduzioni. Grazie all’effetto positivo sulle tasse il
            fisco provvede a un rendimento “garantito”. Consideriamo l’esempio di una famiglia di quattro persone che ha
            un reddito imponibile di 80‘000 franchi e per vent’anni versa il massimale concesso. Se abita ad Aarau o a
            Losanna, il vantaggio fiscale rappresenta un rendimento annuo di poco meno dell’1 percento, che invece sale
            all’1,3 percento se è domiciliata a Bellinzona. Il rendimento maggiore in Ticino è dovuto da un lato al
            fatto che lì l’imposta sul reddito è relativamente elevata, quindi la deduzione dei contributi al pilastro
            3a ha un peso maggiore. Dall’altro le prestazioni previdenziali in Ticino sono tassate a un’aliquota
            relativamente bassa. Comunque sia, non importa in quale cantone si abiti: ovunque il privilegio fiscale del
            pilastro 3a produce in una certa misura un rendimento “garantito”. A ciò si aggiunge la remunerazione
            corrente del conto di previdenza, che alla Banca Migros è attualmente pari all’0,75 percento ed è esente da
            tasse. A differenza del conto di risparmio tradizionale, infatti, con il conto di previdenza gli interessi
            non sono soggetti all’imposta sul reddito. Complessivamente per il conto di previdenza risulta un rendimento
            netto del 2-3 percento, in base alla personale situazione fiscale. Per i risparmiatori le opportunità di
            guadagno a lungo termine sono ancora maggiori se i loro versamenti nel pilastro 3a non confluiscono su un
            conto di previdenza, bensì nei fondi previdenziali della Banca Migros, che negli ultimi cinque anni hanno
            conseguito una performance compresa tra il 14,6 e il 24,7 percento, a seconda del profilo di rischio (v.
            tabella). È importante sapere che questi rendimenti non sono erosi da spese supplementari. Chi investe nei
            fondi previdenziali alla Banca Migros non paga né commissioni di emissione per l’acquisto e la vendita né
            diritti di custodia. Un altro bel vantaggio, che depone a favore del pilastro 3a come interessante
            alternativa. Anche questi articoli potrebbero interessarvi: 33 consigli sul pilastro 3a 5 x 10 consigli
            fiscali Un occhio di riguardo alla previdenza individuale Abbasso le diete – Con i Mi-Fonds risparmi in
            piena forma. Per sapere di più: bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/10/</url>
        <id>7D7D274907A3C85C05D36DA0FF57F326</id>
        <title>Albert Steck, Autore di Banca Migros - Page 10 of 11</title>
        <body>Il leasing è popolare, ma costa caro. Confronti svolti da organi indipendenti confermano inoltre che il
            credito privato online della Banca Migros è più vantaggioso. Continuare a leggere
        </body>
    </Document>
    <Document>
        <url>https://blog.migrosbank.ch/it/mobile-banking-app-der-finanzielle-helfer-fur-unterwegs/</url>
        <id>5DC90980D5406B20144FA9DD8810999B</id>
        <title>App mobile banking – l’assistente finanziario ovunque vi troviate - Banca Migros</title>
        <body>Lo smartphone è il complemento ideale all’e-banking. Perché l’app mobile banking della Banca Migros vi
            offre servizi supplementari per i dispositivi mobili che vi facilitano i pagamenti. Per saperne di più
            leggete la terza e ultima parte della rubrica dedicata all’e-banking. L’e-banking della Banca Migros
            risponde ai requisiti più severi in materia di sicurezza. Ecco perché dovete confermare determinati
            pagamenti o nuovi ordini permanenti su un secondo dispositivo sul quale avete installato l’app e-banking
            della Banca Migros, così come avete fatto sul primo dispositivo. Come secondo dispositivo vi consigliamo di
            scegliere il vostro smartphone. Infatti l’app e-banking per i dispositivi mobili, chiamata app mobile
            banking, contiene servizi supplementari specifici rispetto alla «normale» app e-banking per PC, laptop o
            notebook, ad esempio la funzione per eseguire la scansione delle polizze di versamento. Ma l’app mobile
            banking può fare molto di più: vi tira persino fuori dai guai in situazioni spiacevoli con i pagamenti. Vi
            state recando da un rivenditore di biciclette – per le prossime vacanze in Francia con un amico avete deciso
            di acquistare una nuova mountain bike. Aprendo l’app mobile banking constatate con soddisfazione che avete
            abbastanza denaro sul conto per concedervi la so-spirata bicicletta da 2900 franchi. Con un dispositivo
            Android non dovete neppure eseguire il login per questo tipo di interrogazioni, perché il saldo del conto vi
            appare direttamente sulla videata iniziale in un’apposita finestra. Potete attivare la funzione
            nell’e-banking sotto «Impo-stazioni»/«Servizi supplementari»/«Widget Saldo». Lì trovate anche una funzione
            analoga per consultare il deposito senza login. Ma dal rivenditore di biciclette , quando volete pagare il
            vostro acquisto con la carta Maestro, vi aspetta una doccia fredda: il lettore rifiuta l’operazione.
            Dichiarate che il conto è sicura-mente coperto. Infatti avete appena controllato il saldo con lo smartphone.
            Ma il motivo è un altro: quando avete aperto il conto alcuni anni fa, avete scelto il massimale standard di
            2000 franchi al giorno per i prelevamenti e gli acquisti. Nessun problema: nell’app mobile banking potete
            aumentare tempora-neamente il limite giornaliero fino a 5000 franchi. Importante: così come il limite
            giornaliero, potete aumentare dello stesso importo anche il limite mensile. Per quest’ultimo la modifica
            resta valida sino a fine mese, mentre il nuovo limite giornaliero vale solo un giorno. Pagamenti più
            semplici non solo con l’app Mobile Banking della Banca Migros, ma anche con l’app della Migros. Dopo aver
            pagato la bicicletta, vi dirigete verso il prossimo centro commerciale della Migros, dove volete acquistare
            capi d’abbigliamento sportivi e l’equipaggiamento necessario per la vacanza programmata sulle due ruote.
            Mentre siete in coda alla cassa vi accorgete che il cliente davanti a voi comincia l’affannosa ricerca della
            tessera bancaria e della carta Cumulus nel portamonete. Voi ve la potete risparmiare: tirate fuori il vostro
            smartphone e pagate direttamente con l’app Migros. Lì non solo avete la possibilità di memorizzare il vostro
            conto Banca Migros e le carte di credito, ma con un clic trovate subito anche la carta Cumulus, gli
            scontrini e i buoni. In vacanza ben equipaggiati – con l’app mobile banking come assistente di viaggio.
            L’app mobile banking vi mette a disposizione i numeri d’emergenza della banca, ma anche i cambi divise
            attuali e un pratico convertitore di valute. L’app vi fornisce inoltre informazioni specifiche sui pagamenti
            nei diversi paesi. Per esempio, state facendo un tour in bicicletta e già alla prima sosta in un ristorante
            francese vi chiedete quanto dovete lasciare di mancia? La vostra app mobile banking vi risponde alla voce
            del menu «Calcolatore mancia». Quando volete pagare con la tessera, vi accorgete di non averla dietro. Il
            vostro amico deve provvedere anche per voi. Per saldare al più presto i debiti tra amici e conoscenti,
            utilizzate la fun-zione MobilePay P2P. Così potete trasferire o farvi restituire denaro con lo smartphone.
            Non importa se conoscete soltanto il numero di cellulare, ma non quello del conto del vostro amico. E non
            conta neppure che non sia cliente della Banca Migros. Per ora. Rubrica e-banking parte 1: Come configurare
            il proprio e-banking Rubrica e-banking parte 2: L’e-banking ha molto da offrire – forse più di quanto
            crediate
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-d-investimento-della-banca-migros-luglio15/
        </url>
        <id>F89B003FF2CDC7B8765B4169791772AA</id>
        <title>Aggiornamento sulla politica d’ investimento</title>
        <body>“Dopo i grandi spostamenti attuati nei mandati di gestione patrimoniale a inizio febbraio, per il momento
            non intravediamo la necessità di intervenire. La politica d’investimento della Banca Migros rimane
            invariata”, spiega Markus Wattinger, responsabile dell’Asset Management, illustrando l’attuale giudizio sui
            mercati finanziari. In questo blog abbiamo segnalato spesso il rischio di una più spiccata volatilità. Negli
            ultimi mesi le fluttuazioni sui mercati azionari e obbligazionari sono aumentate. L’indice SMI si è mosso
            tra 8700 e 9500 punti, corrispondente a un’oscillazione del 9% circa. La maggior parte degli investitori
            conosce l’andamento altalenante dei mercati azionari, ma molti di loro sono rimasti sorpresi dalla
            volatilità dei mercati obbligazionari. Un investimento “presunto” a rischio zero, per esempio
            un’obbligazione a dieci anni della Confederazione, ha vissuto fluttuazioni quasi del 5% nello stesso
            intervallo di tempo. Molti fattori inducono a credere che la volatilità sui mercati azionari e
            obbligazionari rimarrà per il momento elevata. È un dato di fatto che le obbligazioni e le azioni non hanno
            più valutazioni convenienti dopo i rialzi degli scorsi anni. Ciò aumenta la loro predisposizione a spiccate
            oscillazioni. Le obbligazioni di prim’ordine rimangono poco interessanti anche dopo i recenti aumenti dei
            rendimenti. Dal punto di vista di un investitore privato le obbligazioni di prim’ordine in CHF e in EUR si
            confermano poco interessanti. Siamo convinti che sia stato giusto decidere di vendere coerentemente le
            obbligazioni con rendimenti negativi alla scadenza in primavera. Ci atteniamo alla sovraponderazione delle
            azioni. Nel frattempo molti specialisti dei portafogli sono maggiormente alla ricerca di fonti di rendimento
            senza le obbligazioni. Qui le azioni rappresentano un’alternativa preziosa, ma non esente da rischi. I
            risultati societari sono buoni, i rendimenti dei dividendi interessanti e le banche centrali di Europa e
            Giappone continuano ad alimentare i mercati finanziari con abbondante liquidità. La domanda di azioni non
            dovrebbe dunque diminuire tanto in fretta. Un anno difficile per gli investimenti Ha sinora trovato conferma
            la previsione da noi formulata a inizio anno, secondo la quale ci saremmo trovati di fronte un anno
            difficile per gli investimenti. L’investitore deve essere pronto ad accettare maggiori fluttuazioni del
            valore del capitale in cambio di proventi modesti. Nel contesto attuale un extra rendimento rispetto al
            sicuro conto di risparmio comporta una maggiore tolleranza al rischio e un orizzonte temporale a lungo
            termine. Per gli specialisti degli investimenti la ricerca di opportunità con un rischio sostenibile si
            presenta difficile. Ci atteniamo pertanto a difensivi prodotti strutturati su selezionate azioni. Speriamo
            così di ottenere risultati superiori al rendimento dei dividendi del mercato azionario con un rischio
            decisamente inferiore. Anche questi articoli potrebbero interessarvi: Fondi immobiliari svizzeri – una
            valida alternativa ai conti di risparmio? Gestione patrimoniale: la risposta della Banca Migros ai tassi
            d’interesse negativi Tassi bassi – Rischio alto?
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-dinvestimento-della-banca-migros/</url>
        <id>91E7865E454D6AE68F5FE34822DF5709</id>
        <title>Aggiornamento sulla politica d’ investimento della Banca Migros</title>
        <body>Nella gestione patrimoniale la Banca Migros mantiene sovraponderati gli investimenti azionari. Lo ha
            deciso l’apposita commissione nella sua riunione trimestrale. Markus Wattinger, responsabile dell’Asset
            Management della Banca Migros, illustra la valutazione attuale dei mercati finanziari. In cifre assolute i
            mandati di gestione patrimoniale e i fondi d’investimento della Banca hanno registrato una rassicurante
            performance dall’inizio del 2014. È forse giunto il momento di realizzare gli utili e di uscire dai mercati
            finanziari? La domanda è più che giustificata. La decisione degli Scozzesi contro l’indipendenza ha
            eliminato un fattore tutt’altro che secondario di incertezza in Europa. L’attenzione degli investitori
            dovrebbe dunque tornare a concentrarsi sui fatti macroeconomici, dove emergono segnali inequivocabilmente
            positivi. La ripresa negli Stati Uniti sembra godere di un’ampia base e procede molto bene. Le imprese
            tornano a investire, spingendo al rialzo non solo gli utili, ma pure il fatturato. Dovrebbe beneficiarne
            anche l’Europa, la cui economia è ferma al palo e ogni impulso positivo alla crescita è benvenuto. Speriamo
            dunque che la ripresa economica negli Stati Uniti sia duratura, nell’interesse dell’economia europea
            orientata alle esportazioni. Aumento dei tassi statunitensi nell’estate del 2015? La diversa situazione
            economica negli Stati Uniti e in Europa si riflette anche nella politica seguita dalle rispettive banche
            centrali. Mentre la statunitense Fed si prepara a normalizzare il corso monetario e ad aumentare
            eventualmente i tassi nell’estate del 2015, la Banca centrale europea si muove nella direzione opposta.
            Considerando gli interessi negativi sui depositi presso la BCE, i tassi in Europa potrebbero rimanere
            attorno alle zero ancora a lungo. Non si esclude che le diverse strade imboccate dalle politiche monetarie
            dei due paesi contribuiscano a un’ulteriore svalutazione dell’euro nei confronti del dollaro. Con il
            mantenimento da parte della BNS del cambio minimo di 1.20 tra EUR e CHF, anche il franco svizzero potrebbe
            perdere terreno rispetto al dollaro. Azioni tuttora sovraponderate In questo scenario le azioni in generale
            e i nostri titoli svizzeri orientati all’esportazione in particolare dovrebbero confermare il buon
            andamento. La Banca Migros consiglia pertanto di mantenere la sovraponderazione delle azioni. Nella gestione
            patrimoniale la quota azionaria tattica della strategia “Bilanciata” rimane dunque al 47 percento. Le azioni
            di qualità sono tuttora scambiate con un rendimento del dividendo del 3% circa e appaiono interessanti
            rispetto agli investimenti in obbligazioni, i cui rendimenti si avvicinano ai minimi storici. In un simile
            contesto eventuali correzioni potrebbero essere senz’altro considerate come opportunità di acquisto. Opposta
            è la situazione delle obbligazioni, che molti fattori inducono a sottoponderare. Quando ci sono, i
            rendimenti alla scadenza delle durate brevi e medie di prima qualità sono molto modesti. Persino le
            obbligazioni con un rating inferiore appaiono ormai troppo care. Ciò potrebbe implicare che gli investitori
            prestino maggiore attenzione alle commissioni applicate dalle banche. Per cogliere le opportunità di
            rendimento degli investimenti in azioni, occorre non solo un lungo orizzonte temporale, ma anche la
            disponibilità ad accettare massicce fluttuazioni dei prezzi. Tra le possibili cause di temporanee flessioni
            di una certa entità menzioniamo la crisi in Ucraina, che continua a diffondere nervosismo. Gli investitori
            non dovrebbero dunque ignorare completamente la politica, per quanto speriamo che continui a valere il detto
            tedesco secondo il quale i mercati azionari che seguono la politica hanno le gambe corte. Maggiori
            informazioni sulla vantaggiosa gestione patrimoniale della Banca Migros sono riportate qui. Anche questi
            articoli potrebbero interessarvi: Aggiornamento sulla politica d’investimento della Banca Migros (Luglio
            2014) La lezione di Roger Federer agli investitori Investitori più o meno abili BRC: Deposito con un mix ben
            remunerato
        </body>
    </Document>
    <Document>
        <url>https://blog.migrosbank.ch/it/tag/previdenza/pagina/5/</url>
        <id>EF1F7116F440ED5B64934E1C67D098EB</id>
        <title>Previdenza Archivio - Page 5 of 5 - Banca Migros</title>
        <noindex>noindex,follow</noindex>
        <body>La sua rendita AVS complessiva dopo il pensionamento può raggiungere il mezzo milione di franchi. Ma come
            fare a stimare la rendita sulla quale potrà contare? Legga la nostra pratica guida. Continuare a leggere
        </body>
    </Document>
    <Document>
        <url>https://blog.migrosbank.ch/it/4-crociere/</url>
        <id>A2D7D7004AD8559B1651E6D6EBB80D66</id>
        <title>5. Crociere - Banca Migros</title>
        <body>Soluzioni di pagamento: Sulle navi da crociera la valuta di bordo è stabilita in base alla sede legale
            della compagnia di navigazione ed eventualmente anche in base alla rotta. Nella maggior parte dei casi si
            tratta di USD o EUR. In questa valuta è tenuto per i passeggeri il cosiddetto conto di bordo, sul quale
            vengono addebitate le eventuali spese sostenute durante il viaggio in nave. In caso di pagamento in una
            valuta diversa da quella di bordo, la compagnia di navigazione addebita costi aggiuntivi fino al 3%. Carta
            Maestro per prelevamenti di contanti ai Bancomat e acquisti di valore superiore a CHF 90, carta di credito
            per acquisti fino a CHF 90 e specialmente per il saldo del conto di bordo. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash nella valuta di bordo (USD o EUR). Eventualmente banconote nella valuta locale per le escursioni
            a terra. È consigliabile procurarsi banconote di piccolo taglio. Cambio di valuta: I CHF possono essere
            cambiati a bordo, anche se spesso con commissioni elevate. È più conveniente prelevare contanti presso i
            Bancomat locali durante le escursioni a terra. Mance: Le mance sono spesso incluse nel prezzo oppure vengono
            addebitate automaticamente sul conto di bordo. Chiedete informazioni alla compagnia di navigazione. Carte di
            credito: Le carte di credito più comuni sono accettate. Con alcune compagnie di navigazione, se alla fine
            del viaggio volete saldare il conto di bordo con la carta di credito, questa deve essere registrata dopo
            l’imbarco. Se invece volete pagare in contanti, a seconda della compagnia, potrebbe essere necessario
            versare una cauzione. Chiedete informazioni alla compagnia di navigazione. Carte Maestro: Per motivi di
            sicurezza la carta Maestro della Banca Migros è bloccata al di fuori dell’Europa. Se volete utilizzarla
            durante la vostra crociera al di fuori dell’Europa, potete provvisoriamente estendere la validità geografica
            della vostra carta Maestro tramite l’e-banking oppure la Service Line allo 0848 845 400 (le carte di credito
            e le carte prepagate Travel Cash sono sempre valide in tutto il mondo). Particolarità nei prelevamenti di
            denaro: Solitamente le navi da crociera non dispongono di Bancomat. Potete prelevare contanti durante le
            escursioni a terra. A seconda del paese potrebbe essere addebitata una commissione supplementare (Access
            Fee) imposta dai gestori dei Bancomat. Riconversione nella valuta originaria: La valuta di bordo (EUR o USD)
            viene cambiata in tutte le succursali della Banca Migros. La valuta di bordo (EUR o USD) può essere cambiata
            anche ai Changeomat della Banca Migros. Leggete i consigli sugli strumenti di pagamento nelle destinazioni
            più amate dagli Svizzeri per le vacanze estive: Spagna (sia il continente che le isole Baleari e Canarie)
            Grecia Stati Uniti Germania (i due terzi dei turisti hanno scelto l’Europapark) Italia Canada Cipro
            Portogallo Gran Bretagna   Tornando tuttavia all’articolo “Pagare e prelevare in vacanza: i consigli per
            risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/con-leffetto-brexit-un-nuovo-shock-per-il-franco/</url>
        <id>1C39730D76B771F4B7F188D273163618</id>
        <title>Con l’effetto Brexit un nuovo shock per il franco? - Banca Migros</title>
        <body>Il franco forte è il tallone d’Achille dell’economia svizzera. Per questo la Banca nazionale interviene
            sul mercato dei cambi acquistando euro. La nostra analisi approfondisce i motivi della pressione al rialzo
            sul franco e individua la soglia critica nel cambio con l’euro. Appena superato in qualche modo lo shock sul
            franco dello scorso anno siamo punto e a capo: dopo il sì alla Brexit tornano ad affluire miliardi di
            capitali esteri in Svizzera. La Banca nazionale acquista valuta per contrastare un’eccessiva rivalutazione
            del franco. Sinora è riuscita a stabilizzare l’euro in una fascia compresa tra 1.07 e 1.08 franchi, quindi
            ha per il momento scongiurato un terremoto devastante sul mercato dei cambi. Ma è inevitabile chiedersi se
            questa volta lo shock sul franco arriverà un po’ alla volta, visto che la Banca nazionale dovrà
            progressivamente accettare un franco svizzero sempre più forte. Diversi fattori inducono a credere che la
            pressione sul franco non si alleggerirà tanto presto: nelle crisi precedenti, quando il denaro defluiva
            dall’Eurozona, la sterlina costituiva un importante bacino di raccolta insieme al dollaro e al franco
            svizzero, ma con la Brexit sparisce il «rifugio sicuro» della Gran Bretagna. Inoltre, di fronte al clima di
            incertezza, gli investitori continuano a detenere una quota notevole del loro patrimonio in liquidità, che
            può essere facilmente travasata in altre valute. Dal momento che lo spread tra la Svizzera e l’Eurozona si è
            sempre più assottigliato, il franco ha acquisito una maggiore attrattiva. Oltre a questi fattori esterni,
            una ragione importante della forza del franco è da ricercare nella stessa Svizzera. Per ironia della sorte,
            il nostro paese soffre del fatto di aver superato bene l’ultimo shock al rialzo. Nell’ultimo trimestre di
            quest’anno l’export svizzero ha raggiunto un nuovo record in termini di volume. In realtà, nel 2015 le
            esportazioni sono retrocesse dello 0,7 percento in valore reale ma, dal momento che il calo dei prezzi ha
            provocato una diminuzione ancora maggiore delle importazioni, è risultato un avanzo commerciale di 37
            miliardi di franchi, il più alto in assoluto, nonostante lo shock sul franco. Purtroppo questi surplus
            significano anche che in Svizzera stanno affluendo sempre più divise. Dieci anni fa, quando il cambio con
            l’euro oscillava attorno a 1.55 franchi, il surplus dell’export raggiungeva appena 8 miliardi di franchi. A
            quei tempi l’export svizzero era molto meno distribuito a livello geografico. Negli ultimi dieci anni la
            quota dei paesi dell’UE è passata dal 63 al 43 percento, mentre l’Asia è salita dal 17 al 38 percento.
            Queste cifre celano tuttavia il fatto che numerose aziende sono molto più esposte alla pressione dei cambi,
            a seconda del settore in cui operano e del paese in cui esportano. Se soprattutto le esportazioni
            dell’industria farmaceutica vanno a gonfie vele, l’industria meccanica, quella delle materie plastiche e
            della carta hanno subito pesanti contraccolpi. Lo stesso dicasi per il turismo. Sorprendente vigore
            dell’export svizzero Ancora nell’anno 2000 la Svizzera importava dall’estero di più di quello che esportava.
            Nel 2015, invece, il surplus dell’export ha raggiunto il nuovo record di 37 miliardi di franchi nonostante
            lo shock sul franco. A dispetto di questa straordinaria resistenza, la recente valutazione del franco
            ripropone un grosso interrogativo: quando l’economia svizzera raggiungerà la sua soglia critica, ossia
            soprattutto le strutture dell’industria dell’export subiranno danni permanenti? Un buon punto di riferimento
            è rappresentato dal cambio minimo con l’euro di 1.20 franchi, introdotto dalla Banca nazionale svizzera
            (BNS) nel settembre del 2011. Agli occhi dell’opinione pubblica questo valore rappresenta un parametro:
            generalmente si crede che un cambio di 1.20 garantisca stabilità al paese e buone opportunità di export alle
            aziende. Ma in termini reali, considerando i diversi tassi d’inflazione in Svizzera e nell’Eurozona, il
            cambio di 1.20 di allora corrisponde nel frattempo a un corso di cambio di 1.13 franchi (v. il grafico
            seguente). Infatti, se da noi il livello dei prezzi è sceso del 2 percento negli ultimi cinque anni,
            l’Eurozona ha registrato un’inflazione superiore al 4 percento. Il differenziale d’inflazione produce una
            costante svalutazione dell’euro Il cambio minimo con l’euro di 1.20 franchi del settembre 2011 rappresenta
            oggi un corso di cambio di 1.13 franchi in termini reali. La costante svalutazione è ascrivibile
            all’inflazione molto più elevata nell’Eurozona (cambio nominale con l’euro = media mensile). L’andamento
            dell’inflazione spiega dunque perché oggi l’economia svizzera riesca ad affrontare senza problemi un cambio
            con l’euro molto inferiore a 1.20 franchi. Tuttavia, dopo il sì alla Brexit, persino la probabilità di un
            corso di cambio di 1.13 franchi, che sembrava ancora a portata di mano un mese fa, si è notevolmente
            allontanata. Come risulta dal grafico, la media minima mensile si attestava sinora su un corso di cambio di
            1.04 franchi, toccato in aprile e maggio del 2015. Dagli indicatori congiunturali emerge che questo valore
            ha rappresentato la soglia critica per l’economia svizzera. La recessione è stata, infatti, evitata a
            malapena. In particolare per l’industria dell’export è dunque molto importante che la Banca nazionale
            svizzera riesca a difendere nuovamente il corso di 1.04 anche nei prossimi mesi. Di fronte alle attuali
            turbolenze sui mercati dei cambi, uno spiraglio di luce giunge almeno dal dollaro. Il corso di cambio con il
            franco si muove orizzontalmente già dal 2008. Se riprendiamo come base di riferimento il settembre del 2011,
            quando è stato introdotto il cambio minimo con l’euro, il biglietto verde si è addirittura fortemente
            apprezzato. In termini nominali il cambio è salito da 87 a 98 centesimi. Considerando il livello più elevato
            dell’inflazione negli Stati Uniti, il dollaro si è apprezzato quasi del 20 percento negli ultimi cinque anni
            (v. grafico). In realtà solo l’11 percento circa dell’export svizzero è destinato agli Stati Uniti, ma molte
            altre valute, in particolare lo yuan cinese, si orientano al cambio del dollaro. Forte apprezzamento del
            dollaro sul franco Nel settembre del 2011 il dollaro era scambiato a 0.87 franchi. L’inflazione più elevata
            negli Stati Uniti comporta tuttavia che il corso di cambio di allora si sia costantemente svalutato in
            termini reali e oggi corrisponda a 0,81 franchi. D’altro canto il corso nominale del dollaro è salito a 0.98
            franchi, che rappresenta una rivalutazione reale di poco inferiore al 20 percento. La massiccia svalutazione
            della sterlina britannica, superiore al dieci percento da inizio anno, tocca solo marginalmente gli
            esportatori svizzeri. Infatti, la quota della Gran Bretagna sul totale dell’export è pari al 5 percento. Il
            futuro andamento del franco è decisivo per l’entità della frenata della crescita congiunturale. Prima di
            Brexit era prevista una crescita del prodotto interno lordo svizzero per il 2016 attorno all’1 percento.
            Questa previsione si basava tra l’altro sugli indicatori congiunturali allora positivi per l’Eurozona. Il
            futuro andamento è invece costellato di notevoli incertezze, che nell’immediato si traducono in una
            flessione delle borse e in un nuovo calo dei tassi. Ma in una prospettiva di più lungo periodo incombe
            soprattutto la domanda se l’Unione europea possa sopravvivere nella sua forma attuale oppure se altri paesi
            seguiranno l’esempio della Gran Bretagna.
        </body>
    </Document>
    <Document>
        <url>https://blog.migrosbank.ch/it/il-comune-denominatore-dei-voti-di-protesta/</url>
        <id>80C1B67CDF4FB2DECA362C74C022B517</id>
        <title>Donald Trump &amp; Co. – il comune denominatore dei voti di protesta</title>
        <body>La globalizzazione e la rivoluzione digitale stravolgono il nostro mondo del lavoro. Gli stipendi sono
            sotto pressione. Milioni di impieghi vengono delocalizzati. Ciò offre un terreno fertile alla diffusione di
            idee politiche radicali. Ma proprio la Svizzera è un esempio di come superare la trasformazione economica.
            Lo scorso anno la Apple ha ottenuto un utile strepitoso di 53 miliardi di dollari. Eppure il gruppo ha un
            organico di appena 110’000 persone, da cui risulta un enorme profitto di mezzo milione di dollari per
            dipendente in un solo anno. Google (con la sua casa madre Alphabet) raggiunge un utile di «soli» 16
            miliardi, ma con un numero ancora inferiore di occupati, cioè 60’000. Guardiamo al passato: alla fine degli
            anni settanta il primo gruppo industriale al mondo in termini di valore era ancora General Motors. Il
            costruttore automobilistico occupava allora una schiera di 850’000 persone che generavano un utile di 3
            miliardi di dollari. Alla General Electric 400’000 dipendenti ottenevano un utile di circa un miliardo di
            dollari. Dal raffronto emerge un’evoluzione preoccupante. Gli attuali gruppi lavorano in modo enormemente
            redditizio, ma hanno bisogno di sempre meno personale. Questa tendenza si rivela chiaramente anche nei dati
            macroeconomici: nella maggior parte dei paesi la cosiddetta quota salariale, quindi la quota delle
            retribuzioni sul reddito totale, ha subito un crollo dal 1980 (v. grafico). Ma risulta che la Svizzera è
            riuscita a muoversi in controtendenza (approfondirò questo punto in seguito). Tempi più duri per i
            lavoratori Quota delle retribuzioni sul reddito totale (Dati: Ameco/KOF) Che cosa ha provocato la flessione
            di queste quote salariali? In primo luogo la globalizzazione: dagli anni ottanta i grandi gruppi industriali
            hanno trasferito una parte sempre più importante della produzione nei paesi dove potevano risparmiare costi.
            In particolare i mercati emergenti hanno un’enorme riserva di manodopera i cui salari sono notevolmente più
            bassi, indebolendo così la forza negoziale dei lavoratori nei paesi industrializzati. Come dimostra il
            seguente grafico, le retribuzioni si sono mosse a lungo di pari passo con la crescente produttività. Ma da
            circa quarant’anni il vento è cambiato: le paghe orarie reali dei lavoratori ristagnano, benché la loro
            produttività continui ad aumentare. I dati si riferiscono agli Stati Uniti, ma fenomeni analoghi si
            riscontrano in altri paesi occidentali. Sganciamento tra produttività e retribuzione Andamento della paga
            oraria reale e della produttività dei lavoratori negli Stati Uniti (Dati: Bivens/Gould/Mishel/Shierholz).
            Anche le nuove tecnologie hanno contribuito a spingere al ribasso la quota salariale. Con la rivoluzione
            digitale molte professioni diffuse sono sparite. Se un tempo le aziende avevano bisogno di tecniche
            produttive ad alta intensità di lavoro per conseguire un vantaggio competitivo, oggi è sufficiente una app
            pionieristica sviluppata da pochi specialisti, come avviene per il servizio di trasporto automobilistico
            privato Uber. Nel contempo, una rapida diffusione su scala mondiale consente di conseguire utili elevati.
            Non è un caso, dunque, che quattro delle cinque aziende più importanti in termini di valore provengano dal
            settore tecnologico. Apple, Google, Microsoft e Facebook totalizzano un valore di borsa di oltre 1700
            miliardi di dollari, ma impiegano appena 300’000 dipendenti. Al quarto posto della classifica si colloca tra
            l’altro, come rappresentante della «old economy», il gruppo petrolifero Exxon Mobil, il cui organico non
            supera tuttavia le 75’000 unità. Persino nei settori classici ad alta densità di occupazione, come il
            commercio al dettaglio, lo sviluppo tecnologico ha prodotto una rivoluzione. La catena di supermercati
            Wal-Mart, il maggiore datore di lavoro privato del mondo, ha 2,3 milioni di dipendenti, ma il suo valore di
            borsa è pari appena a due terzi di quello del rivenditore online Amazon, che conta solo 230’000
            collaboratori circa, quindi appena un decimo. Questo terremoto che si è abbattuto sul mondo del lavoro
            spiega in gran parte le forti pressioni subite dai politici al governo in molti paesi. Gli elettori si
            rivolgono piuttosto ad outsider provocatori: Donald Trump, Marine Le Pen, Beppe Grillo o Alexis Tsipras
            festeggiano grandi successi, mentre crollano i vecchi partiti affermati. Le richieste politiche radicali
            raccolgono consensi. Dietro tutto ciò si cela spesso il desiderio o la voglia di poter tornare indietro nel
            tempo. Ma è un’aspirazione realistica? Quale consumatore sarebbe disposto a rinunciare ai vantaggio degli
            smartphone o dei motori di ricerca, anche se le nuove tecnologie distruggono occupazione? Come si può
            vietare ai paesi emergenti di copiare le ricette occidentali per il successo e quindi di competere anche con
            i nostri posti di lavoro? La Svizzera offre spunti interessanti per capire come i paesi industrializzati
            possano affrontare i radicali cambiamenti con la globalizzazione e la rivoluzione digitale. Come illustra il
            grafico qui sopra, nel nostro paese si è riusciti a mantenere stabile la quota salariale da decenni. Quali
            fattori vi hanno contribuito? Prima di tutto è fondamentale un eccellente sistema formativo: la Svizzera si
            colloca ai primi posti nella formazione professionale, nelle scuole universitarie e nella ricerca. La
            manodopera qualificata è difficile da sostituire con l’outsourcing e i robot. Un altro motivo è costituito
            dal mix di settori che compongono l’economia: una quota particolarmente elevata di aziende fa parte dei
            settori che creano un alto valore aggiunto, ad esempio l’industria farmaceutica o la tecnologia medica.
            Molte di queste aziende si sono specializzate in nicchie di mercato nelle quali offrono prodotti o servizi
            di qualità. La Svizzera deve questo mix vantaggioso al fatto di non aver impedito la trasformazione del
            mondo delle imprese. I settori minacciati, come quello dell’acciaio, non hanno ottenuto aiuti statali.
            L’esempio della Svizzera dimostra che il mantenimento di una quota salariale elevata deve costituire un
            obiettivo a lungo termine. Strutture economicamente sane, di cui fa parte anche una buona rete sociale, sono
            più utili ai lavoratori che avventate prove di forza. In ultima istanza il progresso tecnologico schiude
            nuove opportunità. Pur occupando soltanto 110’000 persone, il gruppo Apple ha creato tanti posti di lavoro
            al di fuori dell’azienda. Basti pensare ai milioni di sviluppatori di app nel mondo che programmano le nuove
            applicazioni per lo smartphone superando già i dieci miliardi di fatturato. Nota: il contributo è stato
            inizialmente pubblicato in questa sede il 13 giugno 2016.
        </body>
    </Document>
    <Document>
        <url>https://blog.migrosbank.ch/it/tag/globalizzazione/</url>
        <id>5692B43DB41714CA66C1AEA034484BDF</id>
        <title>Globalizzazione Archivio - Banca Migros</title>
        <noindex>noindex,follow</noindex>
        <body>La globalizzazione e la rivoluzione digitale stravolgono il nostro mondo del lavoro. Gli stipendi sono
            sotto pressione. Milioni di impieghi vengono delocalizzati. Ciò offre un terreno fertile alla diffusione di
            idee politiche radicali. Ma proprio la Svizzera è un esempio di come superare la trasformazione economica.
            Continuare a leggere
        </body>
    </Document>
    <Document>
        <url>https://blog.migrosbank.ch/it/come-trasformare-il-smartphone-in-un-portamonete/</url>
        <id>43D5E851A5411167CC2EED4D27BFEC6C</id>
        <title>Come trasformare il smartphone in un portamonete</title>
        <body>D’ora in poi i clienti della Banca Migros possono pagare alla Migros direttamente con lo smartphone –
            senza contanti né tessera bancaria. Anche a voi è già capitato alla cassa di cercare la tessera bancaria tra
            le mille carte plastificate, le liste della spesa e gli scontrini? Il cellulare, invece, sarebbe sempre a
            portata di mano. Allora trasformatelo nel vostro portamonete, combinando l’app Migros e un conto della Banca
            Migros. Così pagate direttamente con lo smartphone i vostri acquisti nei supermercati Migros, nei ristoranti
            e nei take-away della Migros e nei mercati specializzati di SportXX, Micasa, Do it &amp; Garden e
            M-Electronics. Pagare con lo smartphone è semplicissimo. Come sempre, i vostri acquisti sono sottoposti a
            scansione alla cassa oppure li scannerizzate voi stessi alla postazione Subito. Per pagare prendete lo
            smartphone e selezionate il vostro conto nell’app, sotto la funzione “Pagamenti mobili”. L’app genera un
            codice QR e con la sua scansione viene elaborato il pagamento. L’addebito sul conto è effettuato soltanto
            quando il saldo è sufficiente. Ciò impedisce di andare in scoperto e le vostre finanze sono sempre sotto
            controllo. Come registrare un conto della Banca Migros nell’app Migros? Per farlo aprite l’e-banking della
            Banca Migros e attivate il conto da “Impostazioni” / “Servizi supplementari” / “Pagamenti mobili con l’app
            Migros”. D’ora in poi alla cassa non dovrete più frugare alla disperata ricerca della tessera. Avete tutto
            su un’unica app: conto, carta Cumulus, scontrini, carte regalo, buoni sconto, liste della spesa. Ma i
            vantaggi non finiscono qui: se effettuate voi stessi i vostri acquisti con lo smartphone, non avete bisogno
            di una seconda carta Maestro per il vostro partner, quindi risparmiate eventuali spese supplementari. E ne
            approfittate doppiamente. Infatti, a tutti i clienti che effettuano pagamenti con l’app Migros entro il 31
            dicembre 2015 utilizzando un conto della Banca Migros viene accreditato il doppio dei punti Cumulus sui loro
            acquisti. Maggiori informazioni all’indirizzo bancamigros.ch/appmigros.
        </body>
    </Document>
    <Document>
        <url>https://blog.migrosbank.ch/it/tag/borsa/pagina/7/</url>
        <id>2EB0316614F903E42014C8410DFB351D</id>
        <title>Borsa Archivio - Page 7 of 7 - Banca Migros</title>
        <noindex>noindex,follow</noindex>
        <body>Venerdì 20 giugno le borse minacciano di andare in tilt. Il motivo è da ricercare nella cosiddetta
            “giornata delle tre streghe”. Noi vi mostriamo come gli investitori possono posizionarsi al meglio.
            Continuare a leggere
        </body>
    </Document>
    <Document>
        <url>https://blog.migrosbank.ch/it/quattro-consigli-pratici-per-la-scelta-degli-investimenti-sostenibili/</url>
        <id>4188D5B85EF43B70F455982B8A5488B5</id>
        <title>Quattro consigli pratici per la scelta degli investimenti sostenibili - Banca Migros</title>
        <body>Come in tutti i settori del mercato dei capitali, anche per gli investimenti sostenibili esistono numerose
            strategie d’investimento. Ecco quattro consigli pratici per scegliere la strategia adatta al vostro
            portafoglio. Trend a lungo termine Consiglio 1: investite solo una piccola parte del capitale in fondi
            tematici che rappresentano soltanto specifiche sfide a lungo termine. In questo modo evitate un eccessivo
            rischio di concentrazione.   I trend a lungo termine, come la produzione di energia da risorse rinnovabili,
            la gestione dell’acqua o la riduzione delle emissioni di CO2, sono temi ricorrenti nelle strategie di
            marketing degli offerenti di fondi svizzeri. Purtroppo, questi prodotti spesso non sortiscono l’effetto a
            lungo termine desiderato sulle piazze borsistiche, come mostra chiaramente l’esempio dell’industria
            dell’energia solare. Quasi un decennio fa ha avuto inizio il boom delle celle solari per la produzione di
            energia. Attratti da un mercato di sbocco in rapida crescita, i produttori di impianti fotovoltaici si sono
            moltiplicati in breve tempo, dando vita a un’aspra guerra dei prezzi che dura fino ad oggi. Questa
            situazione è stata in parte dovuta anche alle sovvenzioni concesse dagli Stati per l’uso di fonti
            alternative ai combustibili fossili. È così che uno dei maggiori produttori di energia solare a livello
            mondiale, l’azienda tedesca SolarWorld, è stata recentemente costretta a presentare un’istanza di
            fallimento. La crescente guerra dei prezzi ha portato anche a un crollo delle quotazioni per le imprese
            ancora attive, come l’azienda svizzera Meyer Burger. Le azioni del produttore di macchinari, noto
            soprattutto per le seghe a filo per il silicio dell’industria solare, hanno perso più del 70% del proprio
            valore negli ultimi cinque anni. Effetti simili, che si ripercuotono su tutto il settore, rappresentano al
            momento un rischio elevato per chi investe in fondi tematici. Esclusioni Consiglio 2: chiedete al vostro
            consulente quali investimenti escludere in una prospettiva di sostenibilità, senza dimenticare che la lista
            delle imprese dovrebbe rispecchiare anche la vostra personale idea di sostenibilità. La seguente panoramica
            mostra il patrimonio investito dagli svizzeri secondo i più comuni criteri di esclusione.   Top ten dei
            criteri di esclusione Posto Criterio Patrimonio investito con criteri di esclusione (mld. CHF)* 1. Energia
            nucleare 100.0 2. Violazione dei diritti umani 93.0 3. Violazione dei diritti dei lavoratori 65.1 4.
            Corruzione 62.9 5. Danni ambientali 61.7 6. Armi (commercio e produzione) 59.7 7. Tabacchi 56.6 8.
            Ingegneria genetica 49.6 9. Pornografia 46.8 10. Gioco d&apos;azzardo 21.8 *Interpretazione: l&apos;esclusione
            dell&apos;energia nucleare è il criterio più diffuso in Svizzera e viene applicato a un patrimonio
            complessivo di 100 miliardi di franchi. Fonte: Swiss Sustainable Finance, 2016 Il procedimento di esclusione
            è la prima e più antica strategia d’investimento sostenibile e costituisce tutt’oggi il caposaldo della
            maggior parte degli approcci d’investimento. Tuttavia, tra gli offerenti non c’è ancora consenso su quali
            siano i settori da escludere. Differenze nella concezione dei valori svolgono spesso un ruolo fondamentale
            nel processo decisionale, come mostra il caso degli alimenti geneticamente modificati. Mentre negli Stati
            Uniti questi prodotti si trovano in ogni supermercato e non sono soggetti a obbligo di etichettatura, in
            Europa vigono norme molto più severe. Queste differenze si riflettono anche nella strutturazione dei
            prodotti d’investimento sostenibili: non sempre gli offerenti americani escludono i produttori di organismi
            geneticamente modificati, come Syngenta o Monsanto, per gli europei è invece d’obbligo. Best-in-class /
            best-of-class: scegliete solo le imprese con le migliori prestazioni di sostenibilità Consiglio 3: combinate
            il procedimento di esclusione con l’approccio best-in-class per creare un portafoglio di sole imprese
            sostenibili. Orientandosi verso un indice azionario corrente, questo approccio vi permette inoltre di
            mantenere un profilo di rischio e di rendimento in linea con il mercato.   Gli approcci best-in-class e
            best-of-class ammettono soltanto aziende leader in ambito ecologico e sociale nonché nella conduzione
            d’impresa. La differenza tra i due sistemi risiede nell’applicazione dei criteri a diversi universi
            d’investimento. Mentre nel best-of-class si considerano solo le imprese più sostenibili dell’intero universo
            d’investimento, nel best-in-class rientrano le migliori aziende di ogni singolo settore. Non escludendo del
            tutto nessun settore, l’approccio best-in-class è ideale per rappresentare, anche se in un universo
            d’investimento limitato, un indice tradizionale ponderato in base alla capitalizzazione come il Swiss
            Performance Index (SPI). Ad oggi per gli investitori privati non sono ancora disponibili banche dati con
            informazioni comparabili sulla sostenibilità a livello d’impresa e corrispondenti classifiche. Per questo è
            ancora più importante leggere la descrizione dell’approccio alla sostenibilità del gestore del fondo.
            Universo d’investimento Consiglio 4: verificate in che misura l’universo d’investimento viene limitato
            dall’applicazione dell’approccio. Se rimane più della metà delle aziende, non si può davvero parlare di un
            prodotto sostenibile. Con un approccio rigoroso il numero delle imprese nelle quali è possibile investire si
            riduce a un quarto o una quota ancora minore.   La scelta dell’approccio non garantisce un’applicazione
            rigorosa. Se le regole del best-of-class o best-in-class vengono interpretate in maniera troppo ampia, si
            corre il rischio di sconfinare nel cosiddetto “Greenwashing”. Con questo termine si indicano i casi in cui
            l’offerente di un fondo restringe solo marginalmente l’universo d’investimento e conferisce così un’immagine
            ecologica a un prodotto sostanzialmente tradizionale. Qualificando quasi tutte le imprese come
            “sostenibili”, non si esercita praticamente nessuna pressione affinché queste rivedano i processi produttivi
            esistenti e di conseguenza anche il prodotto d’investimento non sortisce l’effetto desiderato in termini di
            sostenibilità. Per questo motivo, per gli investitori vale la pena verificare l’ampiezza dell’universo
            d’investimento.
        </body>
    </Document>
    <Document>
        <url>https://blog.migrosbank.ch/it/e-semplice-trasferire-il-credito-privato-e-risparmiare-fino-alla-meta/</url>
        <id>DFAD6B28127A09FFBB7972920804F54F</id>
        <title>È semplice trasferire il credito privato</title>
        <body>Volete pagare meno interessi sul vostro credito privato? In questo caso dovreste considerare la
            possibilità di passare alla Banca Migros – noi riprendiamo il vostro credito privato senza complicazioni.
            Avete stipulato un credito privato oneroso? Basta cambiare banca! Molti non sanno che il contratto di
            credito, sebbene sia concluso per una durata vincolata, può essere ripreso in qualunque momento passando a
            una banca più conveniente. Ai sensi della legge sul credito al consumo (LCC), l’istituto che ha concesso il
            credito non può addebitare interessi a titolo di penalità per la risoluzione anticipata del contratto.
            Passando alla Banca Migros potete risparmiare fino alla metà. Lo dimostra il calcolatore del credito privato
            sulla base dell’esempio di un credito di 20‘000 franchi con una durata di 36 mesi. La concorrenza applica un
            interesse fino al 14,5 percento, che equivale a 4475 franchi per l’intera durata. Con 1821 franchi il
            credito privato online della Banca Migros non costa neppure la metà. Niente di sorprendente, visto che con
            il 5,9% di interessi il credito privato online della Banca Migros offre il tasso più vantaggioso della
            Svizzera. Pensateci: potete rescindere il vostro oneroso contratto in qualunque momento e passare al credito
            privato più conveniente in Svizzera. La ripresa del vostro credito privato da parte della Banca Migros è non
            solo vantaggiosa finanziariamente, ma anche molto semplice. Prima di tutto chiedete al vostro attuale
            istituto a quanto ammonta il credito da riprendere (debito residuo). Chiedete alla Banca Migros un credito
            privato almeno della stessa entità e attendete la sua decisione favorevole. Una volta che l’avete ricevuta,
            chiedete alla vostra attuale banca un conteggio finale definitivo con il debito residuo aggiornato del
            credito da riprendere. Nel nostro sito trovate un modello di lettera per la richiesta scritta del conteggio
            finale. Ma potete richiederlo anche per telefono. In caso di ripresa alcune banche addebitano una moderata
            commissione amministrativa. A questo punto basta inviarci il conteggio finale con la polizza di versamento
            del vostro attuale istituto, insieme con il contratto firmato di credito privato della Banca Migros. Ci
            occupiamo noi della ripresa direttamente con il vostro creditore. Maggiori informazioni sul credito privato
            più vantaggioso in Svizzera sono pubblicate all’indirizzo bancamigros.ch/credito-privato.
        </body>
    </Document>
    <Document>
        <url>https://blog.migrosbank.ch/it/tag/precauzione/</url>
        <id>8109376CA1258F34738AA6BB32A63ED4</id>
        <title>Precauzione Archivio - Banca Migros</title>
        <noindex>noindex,follow</noindex>
        <body>La previdenza per la vecchiaia è sotto pressione, soprattutto a causa dei tassi estremamente bassi. I
            giovani devono dunque cominciare a risparmiare molto prima. Ma chi compie le mosse giuste non ha bisogno di
            più denaro. Continuare a leggere
        </body>
    </Document>
    <Document>
        <url>https://blog.migrosbank.ch/it/quale-rendita-posso-aspettarmi/</url>
        <id>BBB35AED24D4B40B15DAC424BF11D626</id>
        <title>Quale rendita posso aspettarmi? - Banca Migros</title>
        <body>Nell’ambito della previdenza per la vecchiaia risparmiare è d’obbligo. Per la rendita la domanda è: su
            quanto denaro può contare una persona con un reddito medio dopo il pensionamento? Vi mostriamo quali somme
            sono realistiche. Per la maggior parte delle famiglie i risparmi sono in prevalenza assoluta costituiti dal
            patrimonio previdenziale. Eppure molto persone non hanno idea di quanto avranno a disposizione negli anni
            della pensione. La materia è certamente complessa, tuttavia qualche indicazione di massima è possibile.
            Cominciamo con la generazione che va in pensione adesso. Negli ultimi quarant’anni ha beneficiato di
            condizioni quasi ideali. Nell’arco dell’intera vita professionale i suoi stipendi sono aumentati ogni anno
            del 2,4 percento in media. Dal 1975, alla borsa svizzera, le azioni hanno inoltre ottenuto un rendimento
            annuo del 9 percento circa, le obbligazioni del 4,7 percento. Oggi siamo ben lontani da questi valori
            ideali. Ha aiutato anche l’inflazione moderata, pari all’1,8 percento. Eppure, nonostante i tempi d’oro sui
            mercati finanziari, la maggior parte dei neopensionati di oggi ha un capitale per la vecchiaia relativamente
            modesto, come illustra il nostro grafico. Il calcolo si basa sull’attuale reddito medio da attività
            lucrativa (per un single circa 75‘000 franchi l’anno, per una coppia 130‘000 franchi) e sull’evoluzione
            generale degli stipendi dal 1975. Ne risulta che, al momento del pensionamento, il single ha a disposizione
            un capitale della previdenza professionale di 300‘000 franchi. Ciò si traduce in una rendita mensile di 1700
            franchi. Se sommata all’AVS, pari in media a 2200 franchi, dopo il pensionamento un single può contare su
            una rendita di 3900 franchi al mese. Queste, invece, sono le cifre per una coppia media: un capitale di
            vecchiaia di 500‘000 franchi genera una rendita mensile di 2800 franchi. Aggiungendo i 3200 franchi di
            rendita dell’AVS per i coniugi, si arriva a un reddito di 6000 franchi al mese. Ma quali sono le prospettive
            per le generazioni future? Per mantenere stabili le rendite, sono previste diverse riforme politiche:
            attualmente sono in discussione l’innalzamento dell’età della pensione nonché un aumento delle tasse e delle
            deduzioni salariali. Tuttavia, come dimostrano i precedenti calcoli, non c’è da saltare di gioia neppure con
            le rendite attuali. Vale dunque la pena di accumulare un’ulteriore riserva nel terzo pilastro, che gode di
            agevolazioni fiscali. Il capitale medio a disposizione dei neopensionati Nel 2° pilastro il single medio
            arriva a una rendita mensile di 1700 franchi (aliquota di conversione 6,8%). Con uno stipendio annuo di
            75‘000 franchi, il suo capitale di vecchiaia raggiunge i 300‘000 franchi. Vi presentiamo dettagliatamente i
            principali consigli in materia nell’articolo «I sette errori con il pilastro 3a». Nel nostro blog trovate
            inoltre una guida facilmente comprensibile sul 1° pilastro («Verificate la vostra futura rendita AVS») e sul
            secondo («Come leggere il certificato previdenziale»). Riuscirete così a prevenire in tempo utile le
            difficoltà finanziarie negli anni della pensione.
        </body>
    </Document>
    <Document>
        <url>https://blog.migrosbank.ch/it/p2p-concorso/graffito-luminoso-con-lo-smartphone/</url>
        <id>D2C2D97E8AEEB1CA75BE49F984CC192B</id>
        <title>Graffito luminoso con lo smartphone - Banca Migros</title>
        <body>Uno smartphone consente di realizzare bei graffiti luminosi, senza il bisogno di una fotocamera reflex. Lo
            smartphone presenta tuttavia due problemi: il diaframma e il tempo di esposizione. Esiste una app per ogni
            esigenza. La prima cosa da fare è trovare l’app che consenta di risolvere il problema del diaframma e del
            tempo di esposizione. Inserendo nell’App Store “esposizione lunga” o, in inglese, “long exposure”, appaiono
            numerose applicazioni per la fotografia. È ideale scegliere una app che permetta di attivare la fotocamera
            frontale, perché è più facile da usare. Anche la funzione dell’autoscatto è utile. Poi occorre un
            cavalletto, per evitare che le immagini risultino mosse. Può essere difficile soprattutto all’esterno. Qui
            la fotocamera frontale è un vantaggio, perché lo smartphone può essere appoggiato contro un oggetto. Occorre
            poi una lampadina tascabile. Per evitare una sovraesposizione delle immagini, non dovrebbe essere utilizzata
            una lampadina troppo forte. Naturalmente è possibile utilizzare altre fonti luminose, qui la creatività non
            ha limiti. A questo punto viene sintonizzata l’app. Naturalmente le indicazioni fornite dipendono molto
            dall’ambiente circostante e dall’illuminazione. Ma per cominciare sono indicati un tempo di esposizione di
            circa 8 secondi e un valore ISO, ossia la sensibilità, di 1/8. L’autoscatto può essere impostato sulla
            durata che interessa. Ora siete pronti per scattare le prime immagini. È probabile che non funzioni al primo
            tentativo: troppo chiara, troppo scura, mossa troppo in fretta ecc. Ma dopo alcuni tentativi sarà possibile
            realizzare graffiti luminosi così belli, che possono tranquillamente competere con quelli di una fotocamera
            reflex. Un consiglio: è meglio indossare abiti scuri, così la persona “sparisce” davanti alla fotocamera.
            Preferite realizzare il vostro graffito luminoso con una fotocamera reflex? Le istruzioni sono pubblicate
            qui. Qui tornate alla pagina del concorso.
        </body>
    </Document>
    <Document>
        <url>https://blog.migrosbank.ch/it/i-prodotti-strutturati-sono-migliori-della-loro-reputazione/</url>
        <id>DD714A411A982DAE9DEC15F468BD8B24</id>
        <title>I prodotti strutturati sono migliori della loro reputazione - Banca Migros</title>
        <body>I prodotti strutturati consentono di conseguire performance positive anche quando i mercati azionari
            rimangono praticamente fermi o, addirittura, perdono terreno. Tuttavia sono da consigliare soltanto se
            l’investitore ne conosce il funzionamento e ha un’aspettativa concreta sul futuro andamento del mercato.
            Provate a immaginare di avere investito nell’azione X ottenendo un buon apprezzamento della vostra
            posizione. Ora considerate se volete rimanere investiti oppure realizzare l’utile. Le opzioni possibili sono
            solo due: tenere o vendere. Rimanete investiti se siete tuttora convinti del valore di questa azione e vi
            attendete ulteriori progressi. Se, invece, prevedete un andamento negativo, vi liberate della posizione. Ma
            che cosa succede se lo scenario più probabile è un andamento orizzontale del mercato? Vendete l’azione X
            oppure rimanete investiti? Forse fate entrambe le cose, perché entrano in gioco i prodotti strutturati,
            strumenti finanziari che solitamente consistono di una combinazione di asset classici, come le azioni o le
            obbligazioni, e di derivati e sono emessi dalle banche o dai commercianti di valori mobiliari. Si tratta di
            titoli di credito, che rappresentano un credito nei confronti dell’emittente, come nel caso delle
            obbligazioni. I prodotti strutturati possono essere costruiti in modo che un investitore riesca non solo a
            puntare su un aumento delle quotazioni, ma anche a sfruttare altre evoluzioni dei prezzi in modo proficuo.
            La situazione menzionata all’inizio corrisponderebbe all’atteso movimento laterale dell’azione X che può
            essere utilizzato in modo redditizio ricorrendo a un prodotto strutturato. Com’è possibile ottenere una
            performance positiva anche se l’azione rimane sostanzialmente stabile? Se decidete di vendere l’azione X,
            perché non le riconoscete più un potenziale di rialzo del prezzo, vi viene accreditato il controvalore sul
            conto, dopo di che ottenete un reddito pari alla remunerazione del conto che, in considerazione del livello
            attualmente molto basso dei tassi, è tranquillamente trascurabile. In alternativa avete la possibilità di
            investire l’importo incassato in un prodotto finanziario il cui andamento dipende dalla quotazione futura
            dell’azione X. Investite dunque in un prodotto strutturato che ha l’azione X come valore sottostante. E, dal
            momento che il vostro scenario principale per l’azione è un movimento orizzontale, il prodotto deve essere
            impostato in modo tale da ottenere il massimo rendimento possibile al verificarsi di questo scenario.
            Reverse Convertible: cedola sicura, ma nessuna protezione in caso di forte calo dei prezzi Lo scenario
            dell’andamento orizzontale può essere concretizzato ad esempio con un Reverse Convertible che si
            contraddistingue per la cedola garantita, pagata in ogni caso a prescindere dall’andamento del prezzo del
            sottostante, nonché per un rimborso condizionato del capitale investito. Se il prezzo del sottostante alla
            scadenza del Reverse Convertible si colloca sul o sopra il prezzo d’esercizio definito, il capitale
            investito viene rimborsato integralmente. Invece, se il prezzo del sottostante alla scadenza scende al di
            sotto del prezzo d’esercizio, deve essere ritirata la quantità di sottostanti convenuta per contratto. Il
            seguente grafico indica il profilo di payout di un Reverse Convertible con una cedola del 10% sul valore
            sottostante X al momento della scadenza del prodotto. Profilo di payout di un Reverse Convertible con cedola
            del 10% alla scadenza Esempio di calcolo: un Reverse Convertible sulla sottostante azione X viene emesso con
            un valore nomnale di 1’000 franchi e una cedola del 10%. Il prezzo dell’azione X e il prezzo d’esercizio
            sono pari a 100 franchi. Il rapporto tra valore nominale e prezzo dell’azione è pari a 10. Un investimento
            di 1000 franchi ottiene alla scadenza un versamento garantito della cedola di 100 franchi. La somma
            investita di 1’000 franchi viene rimborsata se il prezzo dell’azione X alla scadenza si colloca sul o sopra
            il prezzo d’esercizio di 100 franchi. In questo caso l’importo rimborsato è di 1’100 franchi (valore
            nominale di 1’000 franchi + cedola di 100 franchi). In caso contrario, vengono consegnate le 10 azioni del
            sottostante X in base al rapporto. Se l’azione X è quotata 80 franchi alla scadenza, l’importo rimborsato è
            di 900 franchi (10 azioni da 80 franchi + cedola di 100 franchi), pari a una perdita di 100 franchi. Fonte:
            Banca Migros Se il prezzo del sottostante X alla scadenza si colloca sul o sopra il prezzo d’esercizio di
            100, all’investitore viene versata la cedola del 10% e rimborsato il capitale investito all’emissione. Come
            risulta dal grafico, la possibilità di guadagno è limitata all’ammontare della cedola. In altri termini, se
            il prezzo del sottostante X alla scadenza del Reverse Convertible fosse superiore a 110, l’investimento
            diretto nel sottostante X sarebbe stato più redditizio. Se il prezzo è inferiore a 100, l’investitore riceve
            azioni invece dell’importo investito. Il rischio di perdita con il Reverse Convertible è tuttavia inferiore
            a quello di un investimento diretto nel sottostante, poiché la cedola del 10% viene pagata in ogni caso. Dal
            grafico a sinistra risulta che il profilo di payout del Reverse Convertible con prezzi inferiori a 100 è
            superiore a quello del sottostante. L’investimento nel Reverse Convertible può essere considerato ottimale
            se il prezzo alla scadenza si colloca esattamente sul prezzo d’esercizio o appena al di sopra. In questo
            caso, infatti, rispetto all’investimento diretto sono versati all’investitore la cedola del 10% e il
            capitale investito, mentre l’investimento diretto in azioni non ha generato alcun rendimento. Barrier
            Reverse Convertible: riduzione del rischio di perdita inserendo una barriera La flessibilità e la
            versatilità dei prodotti strutturati emergono aggiungendo un altro parametro alla struttura del prodotto
            appena descritta. In concreto, trasformiamo un Reverse Convertible in un Barrier Reverse Convertible. Com’è
            comprensibile dal nome stesso, viene inserita una barriera, per meglio dire una protezione condizionata del
            capitale. A differenza del Reverse Convertible prima descritto, con un Barrier Reverse Convertible
            l’investitore beneficia di una protezione del capitale fino a quando il prezzo del sottostante non tocca o
            non scende al di sotto della barriera definita. Il seguente grafico illustra il profilo di payout di un
            Barrier Reverse Convertible con una protezione condizionata del capitale pari all’80% alla scadenza. Profilo
            di payout di un Barrier Reverse Convertible con cedola del 5% alla scadenza (barriera all’80%) Esempio di
            calcolo: un Barrier Reverse Convertible sulla sottostante azione X viene emesso con un valore nominale di
            1’000 franchi, una barriera dell’80% e una cedola del 5%. Il prezzo dell’azione X e il prezzo d’esercizio
            sono pari a 100 franchi. Il rapporto tra valore nominale e prezzo dell’azione è pari a 10. Un investimento
            di 1000 franchi ottiene alla scadenza un versamento garantito della cedola di 50 franchi. La somma investita
            di 1’000 franchi viene rimborsata se entro la scadenza il prezzo dell’azione X non ha mai toccato la
            barriera e il prezzo non si è mai collocato su o al di sotto di 80 franchi (80% di 100 franchi). In questo
            caso, l’importo rimborsato è di 1’050 franchi (valore nominale di 1’000 franchi + cedola di 50 franchi). Se
            la barriera è stata toccata e il prezzo dell’azione X è inferiore al prezzo d’esercizio, vengono consegnate
            le 10 azioni del sottostante X stabilite in base al rapporto. Se l’azione X è quotata 80 franchi alla
            scadenza, l’importo rimborsato è di 850 franchi (10 azioni da 80 franchi + cedola di 50 franchi), pari a una
            perdita di 150 franchi. Fonte: Banca Migros Ancora una volta, il pagamento della cedola è indipendente
            dall’andamento del sottostante X in ogni caso. La rete di sicurezza costruita con la barriera offre
            all’investitore una protezione preziosa, in base alla quale la cedola di un Barrier Reverse Convertible è
            inferiore rispetto a quella di un tradizionale Reverse Convertible. La barriera ha comunque il suo prezzo.
            Nel nostro esempio, il suo inserimento comporta una riduzione della cedola dal 10% al 5%. D’altro canto, il
            capitale investito è garantito e alla scadenza viene rimborsato integralmente, se il prezzo del sottostante
            nel corso della durata non ha mai toccato la barriera dell’80%, ossia se non perde mai il 20% e oltre.
            Invece, se entro la scadenza il prezzo tocca la barriera, il Barrier Reverse Convertible diventa un normale
            Reverse Convertible. Nel nostro esempio ciò significa che nel profilo di payout del Barrier Reverse
            Convertible la sezione da 80 a 100 della linea verde scuro si annulla e si attiva la linea tratteggiata. Di
            conseguenza, l’importo investito all’emissione viene rimborsato soltanto se alla scadenza il prezzo del
            sottostante è pari o superiore al prezzo d’esercizio. In caso contrario viene consegnata la quantità di
            sottostanti convenuta per contratto. Gli scenari esposti per il rimborso evidenziano chiaramente che
            l’evoluzione del valore di un prodotto strutturato è determinata in primo luogo dall’andamento del prezzo
            del sottostante. In proposito si parla di rischio di mercato, poiché il sottostante dipende dall’andamento
            dei mercati dei capitali. Se il sottostante è un titolo in valuta estera, l’investitore si espone anche al
            rischio di cambio. Solitamente, tuttavia, è possibile assicurare questo rischio. I prodotti strutturati
            comportano fondamentalmente sempre anche il rischio emittente. A differenza dei fondi d’investimento,
            infatti, i prodotti strutturati non sono investimenti collettivi di capitale, classificati come portafogli
            collettivi, giuridicamente separati dal patrimonio dell’emittente. L’evoluzione del valore del prodotto
            strutturato non dipende soltanto dall’andamento del sottostante, ma anche dalla solvibilità dell’emittente.
            Indipendentemente dall’evoluzione del valore del sottostante, l’insolvenza dell’emittente può portare a una
            perdita parziale o totale del capitale investito. Le due tipologie di prodotti qui presentati, il Reverse
            Convertible e il Barrier Reverse Convertible, sono prodotti a ottimizzazione del rendimento, indicati per i
            mercati che tendono a muoversi orizzontalmente. Questi prodotti sono la categoria di gran lunga più
            apprezzata dagli investitori svizzeri. Inoltre esistono i prodotti a capitale garantito, che consentono di
            proteggersi contro una flessione dei prezzi, ma con l’attuale basso livello dei tassi sono difficilmente
            realizzabili. La categoria dei prodotti a partecipazione offre fondamentalmente la possibilità illimitata di
            partecipare all’evoluzione del sottostante, in caso di rendimento sia positivo sia negativo. In base alla
            strutturazione del prodotto, la partecipazione può andare di pari passo con il sottostante oppure divergere
            completamente mediante diversi meccanismi supplementari. Dal tracollo della banca d’investimenti
            statunitense Lehman Brothers, avvenuto circa dieci anni fa, la reputazione dei prodotti strutturati era
            stata pesantemente compromessa. Lehman Brothers aveva infatti emesso prodotti a capitale garantito che erano
            stati inseriti anche nei depositi dei piccoli risparmiatori. La prospettiva del capitale garantito al 100%
            alla scadenza ha reso gli investitori poco prudenti. Come esposto in precedenza, occorre distinguere tra il
            rischio di mercato e quello di emittente. I titoli della Lehman Brothers offrivano sì una protezione in caso
            di andamento negativo dei mercati, ma non in caso di default dell’emittente. La colpa del tracollo non era
            dunque dei prodotti strutturati, ma in primo luogo della Lehman Brothers e aggravata dalla carente
            spiegazione e conoscenza dei prodotti. Eppure i prodotti strutturati non sono una diavoleria. Offrono la
            possibilità di replicare i più svariati scenari di mercato, consentendo di investirvi. Tuttavia, un prodotto
            strutturato è da consigliare soltanto se l’investitore ne conosce il funzionamento e i rischi e ha
            un’aspettativa concreta sull’andamento del mercato. La Banca Migros può offrire ai clienti prodotti
            strutturati su misura già a partire da 20 000 franchi svizzeri che rappresentano un’opportuna integrazione
            di un portafoglio titoli. In un altro articolo del blog tratteremo il profilo di rischio/rendimento dei
            prodotti strutturati rispetto a quello delle azioni e delle obbligazioni.
        </body>
    </Document>
    <Document>
        <url>https://blog.migrosbank.ch/it/pagina/5/</url>
        <id>8B8C9FB8F3297E7137521A675D16B2D7</id>
        <title>Blog Banca Migros</title>
        <body>Nel primo semestre le criptovalute come Bitcoin hanno subito un eccezionale rialzo. A metà giugno la
            capitalizzazione delle monete virtuali ha oltrepassato per la prima volta la magica soglia dei 100 miliardi
            di dollari. Da allora si sono però registrate pesanti flessioni. Continuare a leggere
        </body>
    </Document>
    <Document>
        <url>https://blog.migrosbank.ch/it/limpasse-del-secondo-pilastro/</url>
        <id>8E30C4AA198BAD69215ED865955EC1D8</id>
        <title>L’impasse del secondo pilastro - Banca Migros</title>
        <body>Nel 2017 il tasso d’interesse minimo della previdenza professionale scenderà probabilmente all’1,0
            percento, con importanti ripercussioni sui capitali di vecchiaia, come documenta la nostra analisi basata su
            dati concreti. Eppure c’è un modo che consente alle casse pensioni di contrastare il calo delle rendite.
            Anno dopo anno la remunerazione del capitale delle persone professionalmente attive peggiora: dopo l’1,75
            percento dello scorso anno siamo ora passati all’1,25 percento. E per il 2017 è previsto un tasso
            d’interesse dell’1,0 percento appena. Considerando gli 800 miliardi di franchi che gli Svizzeri hanno
            risparmiato nella previdenza professionale, le somme in gioco sono enormi: basta una riduzione del tasso
            dello 0,25 percento per sottrarre agli assicurati proventi di 2 miliardi di franchi l’anno. Ma la domanda
            decisiva è fino a che punto mi accorgo di questo calo dei tassi nel mio portamonete? Prima di tutto il tasso
            d’interesse non deve essere considerato isolatamente. Altrettanto rilevante è l’andamento del costo della
            vita, misurato in base al tasso d’inflazione. Nel grafico è dunque raffigurato non solo il tasso minimo
            nominale, ma anche l’andamento reale, depurato dell’inflazione. Sulla base dell’inflazione annua prevista
            dall’Ufficio federale di statistica pari allo 0,3 percento, il tasso minimo reale per il 2017 scenderà
            quindi allo 0,7 percento, il valore più basso da oltre vent’anni, con la sola eccezione del 2008. È anche
            molto meno della media storica: dall’introduzione della previdenza professionale nel 1985, il tasso minimo
            reale ha raggiunto in media l’1,8 percento. Il tasso d’interesse nel secondo pilastro precipita
            Dall’introduzione della previdenza professionale nel 1985 il tasso minimo reale, depurato dell’inflazione,
            si è collocato in media attorno all’1,8 percento, mentre nel 2017 raggiungerà appena lo 0,7 percento (dati:
            UFAS, UST). Le ripercussioni della diminuzione dei tassi sono pesanti, come dimostra il seguente calcolo.
            Presumiamo che il tasso minimo reale, attualmente pari allo 0,7 percento, rimanga invariato per l’intera
            vita professionale: in questo caso la rendita si riduce del 18 percento rispetto al tasso medio degli ultimi
            trent’anni. In concreto, per un lavoratore dipendente che guadagna 80’000 franchi la remunerazione inferiore
            fa scendere la sua rendita annua di vecchiaia di 4900 franchi. Un’aliquota di conversione inferiore, invece,
            comporta una riduzione meno gravosa della rendita: se l’attuale aliquota di conversione del 6,8 percento
            scendesse al 6,0 percento, come previsto dalla Riforma 2020 della previdenza per la vecchiaia, la rendita di
            vecchiaia diminuirebbe soltanto del 12 percento (nota: l’aliquota di conversione del 6,8 percento per la
            parte obbligatoria della previdenza professionale significa che per ogni 100’000 franchi di capitale di
            vecchiaia accumulato si ottiene una rendita annua di 6800 franchi). A ciò si aggiunge che il tasso minimo
            reale potrebbe continuare a scendere anche negli anni futuri. Entro la fine del 2018 la Banca nazionale
            prevede un aumento dell’inflazione allo 0,8 percento. Il basso livello di inflazione degli ultimi due anni è
            in gran parte imputabile allo shock sul franco. Il suo effetto sta tuttavia gradualmente rientrando, quindi
            il tasso depurato dell’inflazione continua a muoversi verso lo zero. Gli attuali sviluppi pongono le casse
            pensioni di fronte a un dilemma. Un’eccessiva riduzione del tasso minimo alimenta il malumore degli
            assicurati. Se, invece, il tasso garantito è troppo generoso, le casse pensioni precipitano ben presto in
            una situazione finanziariamente precaria. Infatti, appena un lavoratore va in pensione, l’istituto di
            previdenza non può più mutare le rendite promesse. Il fatto che la situazione sia già pericolosa è
            dimostrato dalla difficoltà di raggiungere il target di rendimento che le casse pensioni si sono prefisse.
            Attualmente ammonta in media a un ambizioso 3,4 percento. Ma non sono solo gli istituti di previdenza a
            peccare di eccessivo ottimismo. Anche l’Ufficio federale delle assicurazioni sociali (UFAS) prevede nel suo
            scenario di base per gli anni dal 2018 al 2025 un rendimento annuo del 2,8 percento e, in seguito,
            addirittura del 3,6 percento. Come le casse pensioni riusciranno a raggiungere questo obiettivo con la loro
            attuale strategia d’investimento è scritto nelle stelle. Le casse pensioni hanno investito gran parte del
            loro capitale, in media il 39 percento, in obbligazioni e liquidità, che per ora hanno un rendimento
            praticamente nullo. Gli immobili rivestono una quota del 22 percento del portafoglio e ottengono un reddito
            del 3 percento circa. Un altro 9 percento circa consiste nei cosiddetti investimenti alternativi, tra cui
            hedge fund o private equity, con un potenziale di rendimento molto diverso. L’ultima categoria
            d’investimento è rappresentata dalle azioni, che attualmente rappresentano il 30 percento circa degli
            investimenti e hanno un rendimento medio annuo compreso tra il 5 e il 6 percento. Da questo elenco risulta
            evidente che le casse pensioni non possono assolutamente permettersi di fare a meno delle azioni se vogliono
            superare il bassissimo livello dei tassi. In concreto dovrebbero ridurre il peso delle obbligazioni poco
            redditizie e aumentare la quota azionaria. In altri paesi è già avvenuto da tempo: negli Stati Uniti, in
            Australia, in Gran Bretagna, in Finlandia o in Olanda le azioni hanno una ponderazione compresa tra il 40 e
            il 50 percento dei portafogli. Le casse pensioni autonome hanno tutti i requisiti necessari per investire in
            azioni. Prima di tutto attuano una politica d’investimento con un orizzonte temporale molto lungo.
            Secondariamente la loro grandezza consente di diversificare ampiamente gli investimenti, riducendo i rischi
            di perdita. In terzo luogo la maggior parte delle casse ha un margine di riserva sufficiente a garantire la
            necessaria capacità di rischio e superare quindi senza danni una fase provvisoria di ribassi. Tuttavia,
            quanto più gli istituti di previdenza aspettano ad aumentare la quota azionaria, tanto più sarà difficile
            compiere questo passo in futuro. Infatti, mantenendo immutata la strategia d’investimento, le loro riserve
            tenderanno ad assottigliarsi a causa del ribasso dei tassi, erodendo quindi la capacità di rischio. Negli
            ultimi tempi il senso e lo scopo del secondo pilastro sono stati messi generalmente in discussione anche da
            illustri professori, secondo i quali, con il bassissimo livello dei tassi, il principio di ripartizione del
            primo pilastro è migliore rispetto al sistema di capitalizzazione della previdenza professionale. Tocca ora
            alle casse pensioni dimostrare il contrario, ottenendo un rendimento adeguato anche in futuro con una saggia
            politica d’investimento, a dispetto dei tassi d’interesse negativi.
        </body>
    </Document>
    <Document>
        <url>https://blog.migrosbank.ch/it/i-mercati-immobiliari-europei-a-confronto/</url>
        <id>3A62278B10780D613771F61F04FAF6E3</id>
        <title>I mercati immobiliari europei a confronto - Banca Migros</title>
        <body>Quale paese ha vissuto il crollo peggiore? E dove la bolla è più pericolosa? Confrontiamo i prezzi dei
            mercati immobiliari e l’accessibilità alla proprietà abitativa in Europa. Mostriamo inoltre dove si colloca
            il mercato svizzero. Il pericolo di una bolla immobiliare è particolarmente accentuato in Svezia. Il
            seguente grafico illustra che i prezzi reali delle case, rettificati dell’inflazione, sono aumentati ben del
            134 percento dall’inizio del 2000. Il motivo principale del surriscaldamento è l’insufficiente attività
            edilizia (v. in proposito «Benvenuti nel paese della bolla immobiliare»). Un certo rischio di crollo dei
            prezzi riguarda anche la Gran Bretagna e la Francia, dove i prezzi nelle metropoli di Londra e Parigi sono
            aumentati molto di più rispetto alla media nazionale riportata nel grafico. È interessante l’evoluzione in
            Gran Bretagna, dove i prezzi degli immobili sono crollati del 20 percento dopo il 2007, ma poi si sono
            rapidamente ripresi. Al rilancio ha contribuito il cosiddetto programma “Help to Buy” varato dal governo: i
            privati che acquistano un immobile per meno di 600’000 sterline devono apportare solo il 5 percento di
            capitale proprio. Il rimanente 15 percento, necessario per un mutuo ipotecario, è garantito dallo Stato.
            Inoltre questo finanziamento è esente da interessi nei primi cinque anni. I paesi con il boom maggiore Nel
            seguente grafico sono riportati i paesi che hanno subito il peggiore crash immobiliare. Spagna, Grecia e
            Irlanda (che non è raffigurata per una migliore leggibilità) hanno vissuto un crollo drammatico dei prezzi
            di oltre il 40 percento. Ma anche Olanda e Italia sono state colpite da un pesante scivolone superiore al 25
            percento. In Grecia e in Italia, tra l’altro, il trend al ribasso non si è ancora arrestato. I paesi con i
            prezzi immobiliari in calo In tutti i paesi con una crisi immobiliare anche la congiuntura ha subito un
            pesante tracollo. È il caso non solo di Spagna e Irlanda, ma anche di Italia e Olanda, che dal 2007 hanno
            registrato una contrazione del Pil rispettivamente per 19 e 13 trimestri. In Europa il mercato immobiliare
            più stabile è quello tedesco. Dal 2000 al 2006 il paese ha avuto una disoccupazione elevata talora superiore
            all’11 percento, il che ha provocato un ristagno dei prezzi immobiliari. Tuttavia la congiuntura robusta e i
            tassi ai minimi storici hanno stimolato la domanda di abitazioni di proprietà anche nel nostro vicino di
            casa settentrionale: dall’inizio del 2010 i prezzi reali delle case sono pur sempre saliti del 23 percento,
            un dato solo di poco inferiore al 26 percento della Svizzera. Il mercato immobiliare tedesco segue in
            ritardo I mercati immobiliari di Svizzera e Germania hanno un importante comune denominatore: in entrambi i
            paesi il segmento degli affitti è fortemente sviluppato. La quota delle abitazioni di proprietà ammonta
            appena al 40 percento in Svizzera, in Germania è di poco superiore con il 53 percento. Nella maggior parte
            degli altri paesi, invece, questa quota supera nettamente il 60 percento. Un mercato locativo ben sviluppato
            aumenta la stabilità del settore immobiliare. In Svizzera la vivace attività di costruzione delle case
            plurifamiliari ha contribuito in modo decisivo ad attenuare la carenza di appartamenti e contenere la spinta
            al rialzo dei prezzi (v. in proposito la nostra analisi). Inoltre, mettendo l’evoluzione dei prezzi in
            relazione con il reddito, il mercato immobiliare svizzero si colloca in una posizione ancora migliore
            rispetto al resto d’Europa (v. il grafico seguente). Da noi il rapporto prezzo/reddito è abbastanza vicino
            alla media pluriennale, mentre in Svezia è quasi del 50 percento superiore. È vero che anche nel nostro
            paese esistono località molto ambite con tendenza al surriscaldamento, soprattutto a Ginevra, Zugo e Zurigo.
            Ma rispetto a molti altri paesi europei, che hanno vissuto un crash oppure si stanno probabilmente dirigendo
            verso una bolla, la stabilità del mercato immobiliare svizzero è comunque considerevole. Accessibilità alla
            proprietà abitativa in diversi paesi Rapporto prezzo/reddito per le case unifamiliari, in base alla media
            pluriennale di 100. (Dati: Economist)
        </body>
    </Document>
    <Document>
        <url>https://blog.migrosbank.ch/it/tag/europa-it/</url>
        <id>6B2258982EA7C5145A6100A05232743A</id>
        <title>Europa Archivio - Banca Migros</title>
        <noindex>noindex,follow</noindex>
        <body>Quale paese ha vissuto il crollo peggiore? E dove la bolla è più pericolosa? Confrontiamo i prezzi dei
            mercati immobiliari e l’accessibilità alla proprietà abitativa in Europa. Mostriamo inoltre dove si colloca
            il mercato svizzero. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/hotline-it/</url>
        <id>F79166AB64B3C64781E18413339AF0F7</id>
        <title>Hotline Archivio - Banca Migros</title>
        <noindex>noindex,follow</noindex>
        <body>Volete conoscere il saldo del conto o gli ultimi movimenti in tutta comodità e in tempi brevi? Avete a
            disposizione diverse possibilità, a seconda se avete a portata di mano un computer o un telefono. Continuare
            a leggere
        </body>
    </Document>
    <Document>
        <url>https://blog.migrosbank.ch/it/borsa-preso-in-contropiede/</url>
        <id>34CAC9C66EF54EE8E1B7C61CDD8860E9</id>
        <title>Preso in contropiede - Borsa Banca Migros</title>
        <body>I prezzi delle azioni continuano a salire. Per la terza volta consecutiva la borsa svizzera ha chiuso
            l’anno con un progresso a due cifre. Nonostante ciò gli investitori non sono proprio euforici. Un’indagine
            della Banca Migros spiega perché. La ricetta per avere successo in borsa è semplice: “Buy low, sell high.”
            Ma quello che in teoria sembra molto facile, nella prassi nasconde numerose insidie: il livello attuale
            delle quotazioni è basso o elevato? Alla domanda è possibile rispondere con sicurezza solo a posteriori. E
            la prevalenza di prezzi troppo alti o troppo bassi in borsa può durare anni, mettendo a dura prova la
            pazienza degli investitori. A ciò si aggiungono le emozioni: un franco guadagnato e un franco perso non
            hanno per noi lo stesso significato. Questa scoperta – in termini scientifici definita “avversione alla
            Perdita” – risale al premio Nobel Daniel Kahneman, il quale ha dimostrato sulla base di esperimenti che una
            perdita viene avvertita in modo molto più forte di un guadagno di pari entità. Una perdita di 1000 franchi
            deve essere compensata in media da un guadagno di 2000 franchi per ritrovare l’equilibrio mentale.
            L’avversione alla perdita comporta che tendiamo a privilegiare investimenti sicuri per impedire una
            performance negativa. Ma ogni medaglia ha il suo rovescio: manchiamo le convenienti opportunità d’ingresso,
            perché dopo una flessione delle borse riteniamo i rischi particolarmente elevati. Un’indagine condotta dalla
            Banca Migros dimostra come questo modello comportamentale si ripercuote concretamente sulle decisioni degli
            investitori. Sono state valutate tutte le compravendite di azioni eseguite dai privati svizzeri dal 2001 e
            confrontate con l’andamento della borsa (v. grafico). Risultato: quando i prezzi erano bassi gli investitori
            hanno venduto molte più azioni di quelle acquistate, a dispetto della massima “Buy low, sell high”. Quando i
            prezzi sono allettanti, la gente si tira indietro Concentriamoci sul 2012, quando è cominciata l’ultima fase
            triennale di boom in borsa: con il senno di poi sappiamo che sarebbe stata un’eccezionale occasione di
            acquisto. Invece i privati hanno ridotto i loro portafogli azionari di 14 miliardi netti. Molti investitori
            hanno interpretato la successiva ripresa dei prezzi come occasione per liquidare le posizioni in perdita,
            invece di beneficiare a lungo termine del successo delle borse. Nello stesso anno, tra l’altro, la liquidità
            e gli averi in conto dei privati sono aumentati di 38 miliardi di franchi, quindi le risorse per investire
            non sarebbero mancate. Lo stesso è successo nel precedente crash delle borsa: appena superato il punto di
            svolta inferiore, gli investitori hanno cominciato a fuggire dalle azioni. Nei soli 2004 e 2005, a
            posteriori rivelatisi anni ideali per entrare, il mercato è stato inondato di azioni per 23 miliardi di
            franchi. Scelta sbagliata dei tempi da parte degli investitori Gli investitori hanno venduto le loro azioni
            nel momento sbagliato, ossia nella fase iniziale della ripresa. Il grafico mostra il totale delle
            transazioni annue in azioni eseguite dai privati svizzeri. La valutazione conferma un detto spiritoso, che
            il leggendario investitore Warren Buffett ha pronunciato una volta: “Il mercato azionario è l’unico dal
            quale la gente fugge durante le svendite.” L’avversione alla perdita ci induce a classificare i pericoli
            particolarmente importanti quando le quotazioni sono scese. Ci dimentichiamo tuttavia che l’accrescere dei
            rischi è già scontato nelle quotazioni più basse. Viceversa l’aumento dei prezzi non significa che i rischi
            di perdita sono diminuiti, bensì soltanto che gli addetti ai lavori nutrono un maggiore ottimismo, pertanto
            le loro aspettative per il futuro sono migliorate. Per ottenere successo negli investimenti occorre
            perseveranza: non ci si può far confondere dalla momentanea intonazione dei mercati. Il diffuso pessimismo
            dopo una flessione dei prezzi è un fallace segnale di vendita. Un esempio da manuale è il crollo di ottobre
            (v. Con il tempo e la pazienza il gelso si tramuta in seta). D’altro canto, anche quando in borsa domina
            l’euforia non dovremmo farci contagiare. Una semplice conclusione. Peccato soltanto che sia così difficile
            da attuare nella quotidiana frenesia della borsa. Anche questi articoli potrebbero interessarvi: La lezione
            di Roger Federer agli investitori Investitori più o meno abili
        </body>
    </Document>
    <Document>
        <url>https://blog.migrosbank.ch/it/cinque-consigli-utili-sul-prepensionamento/</url>
        <id>56635226EA9BE247D7185F7B364E52B6</id>
        <title>Cinque consigli utili sul (pre)pensionamento - Banca Migros</title>
        <body>Non importa fino a che età lavorate: al momento della pensione dovete prendere diverse decisioni
            importanti. Ad esempio, se volete riscuotere il capitale o una rendita. E spesso vale la pena di ritirarsi
            gradualmente dall’attività lavorativa 1. Sognare è lecito, ma rimanete con i piedi per terra Che cosa posso
            fare con il mio tempo libero se vado in pensione prima del tempo? Per la maggior parte delle persone la
            lista dei desideri diventerebbe piuttosto lunga. Ma per evitare l’amara sorpresa che vi mancano i mezzi
            finanziari per il pensionamento anticipato è opportuno un accurato checkup della vostra situazione già a
            partire dai 50 anni. È meno complicato di quello che sembra. Cominciate a consultare il certificato di
            previdenza, che ricevete dalla cassa pensioni ogni anno in primavera. Vi trovate una stima del presunto
            capitale di vecchiaia quando andrete in pensione. Dal momento che la maggior parte dei certificati di
            previdenza è strutturata in modo piuttosto complicato, abbiamo pubblicato una guida di facile comprensione
            per decifrare i dati. Sono inoltre riportate le cifre sul reddito di un pensionato medio, in modo che
            riconosciate subito una possibile lacuna previdenziale. Adesso potete stimare la vostra presunta rendita
            AVS. Nel nostro blog trovate un’utile guida anche su questo argomento. Infine migliorate notevolmente le
            vostre opportunità di prepensionamento effettuando versamenti regolari nel pilastro 3a. Utili consigli in
            materia sono contenuti nel nostro articolo «I sette errori con il pilastro 3a». 2. La rendita è spesso una
            scelta migliore del prelevamento del capitale Chi ha buone probabilità di raggiungere un’età avanzata fa
            sicuramente bene a optare per la rendita, come dimostra anche il grafico seguente con il nostro modello di
            calcolo. Sono in gioco centinaia di migliaia di franchi L’aspettativa di vita decide se la migliore
            soluzione sia il prelevamento del capitale o la rendita. In questo calcolo la rendita conviene a partire da
            un’aspettativa di vita di 83 anni. Il modello di calcolo per una persona sola si basa su un capitale nella
            cassa pensioni di 500’000 franchi. Ipotesi: aliquota di conversione del 6,8%, aliquota fiscale marginale del
            20%, rendimento del capitale dell’1,5%, imposta sul versamento del capitale dell’8%. Dal momento che il
            capitale di previdenza si riduce in caso di pensionamento anticipato, aumenta il rischio di longevità:
            prelevando il capitale è maggiore il pericolo che il patrimonio non sia più sufficiente in caso di una
            durata di vita superiore alla media. Vi mettete invece al sicuro optando per la rendita. 3. Verificate il
            vostro potenziale di riscatto nella cassa pensioni Nel certificato di previdenza è indicato l’importo
            massimo che potete riscattare nella vostra cassa pensioni. Per motivi fiscali dovreste distribuire i
            riscatti su diversi anni poiché potete dedurre l’importo dall’imposta sul reddito. Occorre tuttavia tenere
            presente che dopo un riscatto non è possibile prelevare capitale dalla cassa pensioni per tre anni. Va anche
            considerato che per molte casse pensioni i riscatti confluiscono nella parte sovraobbligatoria, che comporta
            prestazioni inferiori. Dal 2006 il legislatore riconosce alle casse pensioni, oltre al riscatto ordinario,
            anche la possibilità di compensare la riduzione delle prestazioni in caso di pensionamento con versamenti
            facoltativi. Se la vostra cassa pensioni lo prevede e voi avete a disposizione altri risparmi non dovreste
            perdervi questa opportunità. 4. Prelevare l’AVS in anticipo non conviene quasi mai Secondo la legge sull’AVS
            l’inizio del versamento della rendita può essere scelto individualmente tra i 63 e i 70 anni (per le donne
            tra 62 e 69 anni). Tuttavia un prelevamento anticipato è di norma sconsigliabile. Comporta infatti una
            decurtazione permanente della rendita del 6,8 percento per ogni anno anticipato (v. grafico). Anche in caso
            di prepensionamento vale spesso la pena di attendere fino all’età ordinaria AVS per riscuotere la rendita.
            L’ammontare della rendita cambia notevolmente Gli effetti di una riscossione anticipata o di un rinvio
            dell’AVS sulla massima rendita individuale. Effetti di una riscossione anticipata o di un rinvio dell’AVS
            sulla massima rendita individuale. Importante: anche in caso di pensionamento anticipato dovete continuare a
            versare contributi all’AVS fino all’età di pensionamento prevista dalla legge. I contributi delle persone
            senza attività lucrativa sono determinati in funzione della sostanza e del reddito annuo conseguito in forma
            di rendita e sono compresi tra 478 e 23’900 franchi. Il contributo versato può essere comunque dedotto dal
            reddito imponibile nella dichiarazione fiscale. 5. Un pensionamento graduale offre diversi vantaggi Dal 2011
            la legge prevede la possibilità di proseguire la prestazione sinora maturata della cassa pensioni in caso di
            pensionamento anticipato a partire dai 58 anni. Tuttavia è necessario che il grado di occupazione non scenda
            al di sotto del 50 percento. In questo modo non solo aumentate il vostro capitale di vecchiaia, ma potete
            anche mantenere la protezione assicurativa fino all’età ordinaria di pensionamento. In caso di prelevamento
            del capitale la riduzione graduale del grado di occupazione ha inoltre il vantaggio che può avvenire in
            diverse tappe, quindi l’onere fiscale si riduce notevolmente. Con questa variante potete anche risparmiare
            contributi all’AVS. Infatti, con il reddito dell’attività a tempo parziale avete già ottemperato al vostro
            obbligo di contribuzione, quindi la cassa di compensazione rinuncia a conteggiare la sostanza disponibile ai
            fini del calcolo dei contributi, come avviene invece in caso di un prepensionamento completo.
        </body>
    </Document>
    <Document>
        <url>https://blog.migrosbank.ch/it/riforma-previdenza-per-la-vecchiaia-2020/</url>
        <id>623422242F0C88E46AEE0232A034043E</id>
        <title>Riforma Previdenza per la vecchiaia 2020: buona, ma non abbastanza - Banca Migros</title>
        <body>La prevista riforma Previdenza per la vecchiaia 2020 è importante e giusta. Ma le misure contemplate non
            sono sufficienti per stabilizza-re il livello delle prestazioni del 1° e del 2° pilastro. È necessaria
            un’autoresponsabilizzazione. A metà marzo il Parlamento ha approvato di stretta misura, dopo difficili
            trattative, il progetto di riforma della Confederazione sulla garanzia delle rendite di vecchiaia. Tuttavia,
            manca ancora la votazione popolare, prevista per il 24 settembre 2017. Se la popolazione approverà il
            progetto, la riforma entrerà in vigore il 1° gennaio 2018, qualora invece dovesse respingerlo, tutto resterà
            invariato. Dovrebbero essere elaborati nuovi piani. Quali saranno le conseguenze dell’attuazione delle
            misure annunciate? Riduzione della rendita della cassa pensione La riforma Previdenza per la vecchiaia 2020
            prevede di ridurre l’aliquota minima di conversione per il regime obbligatorio della previdenza
            professionale dal 6,8% al 6,0%. Ciò significa che attualmente l’avere di vecchiaia pari ad esempio a 500 000
            franchi di un uomo di 65 anni genera una rendita annua vitalizia di 34 000 franchi (6,8% x 500 000), mentre
            in futuro sarà invece di soli 30 000 franchi (6,0% x 500 000). Una «generazione di transizione» di venti
            anni di nascita dovrebbe ricevere una garanzia dei diritti acquisiti. Anche le rendite delle persone già
            andate in pensione non diminuiranno. Quelle dei futuri pensionati, invece, sì – del 12% per quanto riguarda
            la parte obbligatoria. L’avere di vecchiaia dovrà quindi essere più elevato se si vorrà ottenere la stessa
            rendita. Con i previsti contributi di risparmio più elevati e l’abbassamento della deduzione di
            coordinamento dagli odierni 24 675 franchi a 14 100 o 21 150 franchi (a seconda del reddito), il capitale di
            vecchiaia risulterà più consistente, ma i tagli delle rendite non saranno del tutto compensati. Supplemento
            AVS per i nuovi beneficiari di rendita Per colmare ulteriormente le lacune previdenziali concernenti la
            rendita della cassa pensione, verranno aumentate le rendite AVS. La rendita massima AVS mensile per le
            persone singole salirà di 70 franchi (da 2350 franchi a 2420 franchi) e quella per i coniugi di 226 franchi
            (da 3525 franchi a 3751 franchi). Ciò varrà però solo per le nuove rendite di vecchiaia e quindi non per le
            persone già in pensione oppure per quelle che raggiungeranno l’età di pensionamento prima del 2018. Le
            rendite maggiori saranno pagate per la prima volta a partire dal 2019. Di questa misura beneficiano in
            particolare le persone con redditi bassi, dunque la grande massa. Il suddetto supplemento è infatti previsto
            per tutti i nuovi beneficiari di rendita, a prescindere dal fatto che le loro rendite vengano ridotte o meno
            nella previdenza professionale. In molti casi, però, il supplemento AVS non potrà compensare del tutto il
            minore importo della rendita della cassa pensione, come mostra il seguente esempio. Reddito da rendita per
            pensionamento a 65 anni Prima della riforma Previdenza per la vecchiaia 2020 Dopo la riforma Previdenza per
            la vecchiaia 2020 1° pilastro: AVS CHF 28&apos;200 CHF 29&apos;040 2° pilastro: LPP CHF 28&apos;414 1) CHF
            25&apos;594 2) Totale reddito da rendita CHF 56&apos;614 CHF 54&apos;634 Differenza CHF - 1&apos;980 In % ≈
            - 3.5 Esempio: uomo, celibe, prestazioni calcolate in base alla LPP obbligatoria (rendite massime) 1)
            Aliquota di conversione 6,8%, deduzione di coordinamento CHF 24&apos;675 2) Aliquota di conversione 6,0%,
            deduzione di coordinamento CHF 21&apos;150 Aumento dell’età di pensionamento per le donne L’età di
            pensionamento per le donne sarà innalzata da 64 a 65 anni, sia nell’AVS che nella previdenza professionale,
            con una progressione di tre mesi all’anno. L’innalzamento sarà effettuato a partire dall’entrata in vigore
            della riforma e terminerà dopo tre anni transitori. Per l’AVS ciò non comporterà alcun aumento delle
            prestazioni; per la previdenza professionale invece sì. In seguito all’innalzamento dell’età di
            pensionamento, sia le lavoratrici che i datori di lavoro verseranno i contributi nel 2° pilastro per un anno
            in più, il che, stando ai dati dell’Ufficio federale delle assicurazioni sociali, porterà a un miglioramento
            pari a circa il 4% delle rendite per il regime obbligatorio della previdenza professionale. Inoltre, questo
            adeguamento darà alle donne il diritto di essere assicurate fino ai 65 anni di età e quindi di riscattare le
            prestazioni fino ai 65 anni in caso di pensionamento anticipato. Percepimento flessibile della rendita In
            futuro sarà possibile uscire dal mondo del lavoro tra i 62 e i 70 anni di età, in modo totale o graduale.
            Questa modifica varrà anche per la previdenza professionale, portando nuovamente a un peggioramento della
            situazione attuale (oggi l’età minima di pensionamento è infatti di 58 anni). Finanziamento aggiuntivo
            dell’AVS mediante l’imposta sul valore aggiunto Per sgravare le finanze dell’AVS fino al 2030, la riforma
            prevede un aumento dell’imposta sul valore aggiunto in due tappe: la prima nel 2018 fissa un incremento
            dello 0,3 punti percentuali , la seconda nel 2021 di un ulteriore 0,3 punti percentuali. Questi costi
            saranno a carico dell’intera popolazione. Ciò impedirà un rincaro dei costi lavorativi sotto forma di
            contributi salariali. Quali saranno le ripercussioni di questa riforma? Sebbene la riforma miri a garantire
            il livello delle rendite, già oggi è chiaro che queste misure non saranno sufficienti per mantenere in
            futuro l’abituale standard di vita. L’ipotesi fatta finora secondo cui le prestazioni del 1° pilastro (AVS)
            e del 2° pilastro (previdenza professionale) garantivano la copertura dell’abituale standard di vita vacilla
            sempre di più. È necessaria un’autoresponsabilizzazione. La previdenza privata, volta a integrare le
            prestazioni dei due primi pilastri, assume un’importanza crescente. È essenziale individuare tempestivamente
            un’eventuale lacuna di reddito in vecchiaia, in modo da poter introdurre per tempo le possibili misure
            finalizzate a ovviare alle carenze. Riscatto nella cassa pensione: consente di aumentare la rendita di
            vecchiaia, a condizione che esista un potenziale di riscatto e che siano disponibili mezzi liberi.
            Sfruttamento delle possibilità di risparmio mediante la previdenza 3a privilegiata dal punto di vista
            fiscale. Prolungamento dell’attività lucrativa: verificare se è possibile proseguire il lavoro oltre l’età
            AVS. Individuazione del potenziale di risparmio supplementare: ci sono voci del budget che possono essere
            ridotte (premi assicurativi, costi abitativi)? Un’analisi globale della situazione personale aiuta a
            tracciare un quadro generale e a intraprendere i passi necessari.
        </body>
    </Document>
    <Document>
        <url>https://blog.migrosbank.ch/it/il-mio-consiglio-da-insider/</url>
        <id>31336E20DD2D2A40A97C7A46158AD629</id>
        <title>Il mio consiglio da insider - Banca Migros</title>
        <body>Mi può suggerire un’azione che nei prossimi dodici mesi andrà particolarmente bene? Anche nella sfera
            privata mi capita di sentirmi chiedere una “dritta” sugli investimenti. Devo ammettere che l’idea è
            allettante: sorseggiando tranquillamente uno Spritz con gli amici arriva la soffiata su come guadagnare,
            diciamo, il 20 percento nei prossimi vent’anni. Ma quando rispondo puntualmente che, purtroppo, non possiedo
            la sfera di cristallo vedo sempre una certa delusione sul volto dei miei interlocutori. A dire il vero un
            consiglio personale per gli investimenti l’avrei. Però non si tratta del titolo “caldo”, che molti
            vorrebbero sentirmi pronunciare, ma di qualcosa tutt’altro che spettacolare: il piano di risparmio in fondi.
            Prima di continuare a cliccare annoiati, date almeno uno sguardo al grafico qui a fianco. Il comportamento
            anticiclico conviene La costanza paga Performance della borsa svizzera (SPI) dall’inizio del 2001:
            investendo in un’unica soluzione il guadagno è pari al 47 percento. Con un investimento regolare, invece,
            raggiunge il 67 percento. La riga blu in basso riporta l’andamento dello Swiss Performance Index (SPI): chi
            all’inizio del 2001 ha investito 100‘000 franchi sul mercato azionario svizzero adesso si ritrova un
            guadagno di 47’000 franchi reinvestendo i dividendi. Per raggiungere questo rendimento, l’investitore ha
            comunque dovuto superare due pesanti scivoloni, che gli hanno fatto perdere oltre un terzo nel 2003 e nel
            2009. La linea rossa in alto raffigura la performance dell’SPI se l’investimento non fosse avvenuto in
            un’unica soluzione, bensì scaglionato con un piano di risparmio, distribuendo i 100‘000 franchi in 164 rate
            mensili da 610 franchi l’una. Risultato: 67’000 franchi guadagnati, quindi un utile molto più elevato! E la
            perdita massima del marzo 2009, pari al 13 percento, era nettamente più contenuta. Come si spiega questa
            differenza? Il piano di risparmio in fondi si rivela particolarmente vantaggioso quando le quotazioni di
            borsa subiscono forti oscillazioni, come nell’ultimo decennio. È possibile grazie all’effetto del costo
            medio: dal momento che l’importo investito ogni mese rimane costante, quando le quotazioni sono elevate
            l’investitore acquista automaticamente un numero inferiore di quote. Viceversa, quando i prezzi scendono può
            acquistare un maggior numero di quote. Ciò produce un comportamento anticiclico. Conclusione: il piano di
            risparmio in fondi consente di beneficiare del potenziale delle azioni a più lungo termine. E con
            l’investimento scaglionato si riduce contemporaneamente il rischio di acquistare in un momento poco
            favorevole. Anche i miei tre figli hanno un piano di risparmio in fondi da oltre sei anni. Ogni mese verso
            50 franchi, indipendentemente da come va la borsa. Lo so, è un po’ poco per essere una “dritta”. Ma
            l’apprezzamento conseguito è tutt’altro che trascurabile. Anche questi articoli potrebbero interessarvi:
            Aggiornamento sulla politica d’investimento della Banca Migros La lezione di Roger Federer agli investitori
            Investitori più o meno abili
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-dinvestimento-della-banca-migros-3/</url>
        <id>57D84C0ED45453B8F4E02C4EF0DC0309</id>
        <title>Aggiornamento sulla politica d’investimento della Banca Migros</title>
        <body>Si avvia alla conclusione un anno turbolento per le borse. Markus Wattinger, responsabile dell’Asset
            Management alla Banca Migros, spiega perché la banca si attiene alla sua convalidata allocazione e come si
            evolve la congiuntura globale. Brexit: solo una tempesta in un bicchier d’acqua Sebbene l’iniziale reazione
            negativa dei mercati finanziari all’inatteso sì degli Inglesi all’uscita dall’UE si sia estesa a macchia
            d’olio, la calma è tornata e i mercati si sono ripresi relativamente in fretta. Un importante aiuto è giunto
            dalle banche centrali, che dopo lo shock causato dalla Brexit hanno promesso di contrastare gli attesi
            effetti negativi sulla congiuntura globale con ulteriori misure di politica economica. La maggior parte dei
            mercati azionari ha dunque recuperato a vele spiegate le perdite subite dopo il maremoto della Brexit. La
            borsa americana ha sfruttato il vento favorevole addirittura spingendosi a nuovi massimi storici. Danni
            economici per il momento limitati Se i mercati finanziari hanno ben presto ignorato la Brexit, sul fronte
            economico la prevista uscita della Gran Bretagna dall’UE ha provocato sinora solo scarsi effetti negativi.
            Nel Regno Unito, in settembre, si è addirittura registrato un inatteso e consistente miglioramento del clima
            di fiducia delle imprese, ma è ancora presto per dichiarare l’allarme definitivamente rientrato. In realtà
            l’economia britannica sta beneficiando della moneta debole, ma gli effetti negativi di una tendenziale
            frenata degli investimenti societari si ripercuoteranno solo con un certo ritardo nelle statistiche
            ufficiali. Lo stesso vale per l’UE: pur osservando un leggero peggioramento dell’attività commerciale, le
            ripercussioni della Brexit sulla congiuntura europea rimangono comunque molto più modeste di quanto da molti
            temuto. Congiuntura globale: poco dinamica, ma sulla buona strada Nel frattempo la congiuntura globale
            rimane poco dinamica. Gli indicatori sono tuttora puntati sulla crescita, ma nella maggior parte delle
            regioni il motore congiunturale non va (ancora) a pieni giri. Negli Stati Uniti i mesi estivi hanno portato
            un netto degrado dell’attività delle imprese che ha colpito prima il settore industriale, poi quello dei
            servizi e ha messo per il momento in dubbio le prospettive congiunturali altrimenti positive. L’economia
            americana si conferma comunque molto robusta e beneficia soprattutto dei consumi privati sempre sostenuti.
            L’andamento favorevole dell’occupazione e il vigoroso mercato immobiliare dovrebbero consentire ai consumi
            privati di fornire un importante contributo alla crescita americana sino alla fine dell’anno. Anche in
            Europa i consumi privati costituiscono il pilastro portante della crescita economica da alcuni trimestri.
            Progressi moderati, ma costanti del mercato del lavoro europeo e un’ulteriore espansione del volume dei
            prestiti dovrebbero confermare anche qui gli impulsi positivi alla crescita da parte dei consumi privati.
            Ciononostante, il ritmo di crescita si è un po’ indebolito pure in Europa rispetto al primo semestre. Infine
            sembra che i mercati emergenti abbiano raggiunto il punto di svolta inferiore: nei grandi paesi, tra cui
            Russia o Brasile, si moltiplicano i segnali di una ripresa economica, il che ha attirato ingenti capitali in
            concomitanza con la politica monetaria espansiva nei paesi industrializzati. Anche in Cina, il maggiore tra
            i paesi emergenti, i recenti indicatori congiunturali segnalano una ritrovata stabilità dell’economia,
            tuttavia l’andamento della congiuntura cinese costituisce il rischio più grosso per l’economia mondiale.
            Azioni tuttora favorite In questo scenario di moderata espansione della crescita economica abbinata a una
            politica monetaria sempre espansiva, quindi a un basso livello dei tassi, la Banca Migros conferma la
            sovraponderazione degli investimenti in azioni. Un premio di rischio tuttora elevato rispetto alle
            obbligazioni e rendimenti dei dividenti talora considerevoli confermano l’attrattiva di questa classe di
            asset. Infine, l’incessante caccia al rendimento ha fatto precipitare anche i premi di rischio di altri
            investimenti, ad esempio delle obbligazioni high yield o emergenti, aumentando l’appetibilità dei titoli di
            partecipazione. Nell’ultimo trimestre, tradizionalmente contrassegnato da una spiccata volatilità, i mercati
            azionari attendono alcuni importanti avvenimenti politici. Le imminenti elezioni presidenziali negli Stati
            Uniti oppure il referendum costituzionale fissato per l’inizio di dicembre in Italia possono senz’altro
            gettare incertezza sui mercati. Continuiamo a credere in un certo potenziale di ripresa dei mercati azionari
            europei, che anche nel prossimo futuro dovrebbero beneficiare della politica monetaria sempre espansiva
            adottata dalla BCE e dei rassicuranti consumi interni. Lo stesso vale per il mercato azionario svizzero. In
            base alle valutazioni relative calcolate sul previsto rapporto prezzo/utile, i mercati azionari del Vecchio
            Continente ci sembrano più interessanti dei titoli di partecipazione statunitensi. Sottoponderare le
            obbligazioni In considerazione dell’andamento moderato della congiuntura mondiale e al livello dei tassi
            rispettivamente basso in prospettiva storica non vediamo motivi per ridimensionare la nostra
            sottoponderazione nelle obbligazioni. In particolare il segmento in CHF rimane contrassegnato da rendimenti
            negativi alla scadenza, costringendo l’investitore ad assumere rischi nella sua affannosa ricerca di
            rendimento. Manteniamo dunque la nostra sottoponderazione in obbligazioni, soprattutto nel segmento in CHF.
            Si allentano le tensioni sui cambi del dopo Brexit Il sì alla Brexit aveva provocato massicce turbolenze
            anche sui mercati dei cambi, ma nel frattempo la tempesta è passata. La sterlina britannica si è
            provvisoriamente assestata attorno a quota 1.30 USD, anche se un nuovo indebolimento è senz’altro possibile
            a causa dell’esplicita disponibilità della Bank of England a ridurre ulteriormente i tassi per stimolare la
            crescita. Anche le aumentate pressioni al rialzo sul franco svizzero, indotte dalle turbolenze del dopo
            Brexit, si sono placate. Nel frattempo la valuta elvetica è tornata sotto l’importante soglia di 1.10 euro
            consentendo alla BNS di ridurre notevolmente i suoi interventi sul mercato dei cambi. Le tendenze al rialzo
            del dollaro statunitense che avevano contrassegnato l’inizio dell’anno sono rientrate con la correzione al
            ribasso delle previsioni da parte della Fed. È possibile che si confermi una moderata pressione al rialzo
            nel medio termine, ma si esclude un sostanziale apprezzamento del biglietto verde sino a fine anno.
        </body>
    </Document>
    <Document>
        <url>https://blog.migrosbank.ch/it/bns-100-giorni-dopo-lo-shock-valutario/</url>
        <id>C3014F409BB7D4DF7E2DFE5F8EC23918</id>
        <title>BNS - 100 giorni dopo lo shock valutario</title>
        <body>Lo shock iniziale è stato enorme e altrettanto pesanti sono state le critiche espresse nei confronti della
            Banca nazionale svizzera (BNS). Eppure la Svizzera ha sopportato l’abolizione del cambio minimo meglio del
            previsto. Allora la BNS ha preso la decisione giusta? Cento giorni sono passati dal terremoto scatenato
            dalla BNS. Lo scompiglio iniziale è rientrato. E contrariamente alle reazioni spesso precipitose di gennaio,
            ora possiamo valutare l’intervento in modo molto più ponderato: appare sempre più evidente che la Banca
            nazionale ha preso una decisione sensata in una situazione estremamente difficile. 100 giorni dopo lo shock
            valutario Da quando è crollato, l’euro ha recuperato poco, mentre il dollaro e la borsa svizzera hanno
            guadagnato parecchio terreno. Perché? Nel 2011, quando è stato introdotto il cambio minimo, l’euro era una
            moneta forte. Nel frattempo è diventata, invece, una valuta molto debole. Nell’arco di un anno l’euro ha
            lasciato sul terreno oltre il 20 percento rispetto al dollaro, la perdita più pesante da quando è stato
            introdotto. Il vero e proprio shock valutario non è stato quindi indotto dalla BNS, bensì dalla Banca
            centrale europea (BCE) con la sua aggressiva politica di svalutazione. Lo dimostra anche il grafico: dal
            crollo l’euro non ha recuperato quasi niente, mentre il dollaro si è notevolmente apprezzato rispetto al
            franco ed è molto al di sopra del cambio di un anno fa. Che cosa sarebbe successo se la BNS non avesse
            azionato il freno d’emergenza? In questo caso la nostra Banca nazionale acquisterebbe ogni mese miliardi di
            titoli di stato europei parallelamente alla BCE. Ma il programma di acquisti della BCE è così vasto che nel
            frattempo oltre un quarto di tutti i titoli di stato registra un rendimento negativo. Soprattutto, quante
            più obbligazioni europee la Banca nazionale svizzera avrebbe accumulato, tanto più pesante sarebbe stato per
            il nostro paese lo shock della svalutazione di fronte a un futuro sganciamento dall’euro. La Svizzera si
            sarebbe vincolata alla politica monetaria europea più della Gran Bretagna, che è uno stato membro e con la
            sterlina possiede tuttora una propria moneta. La BNS voleva giustamente evitare questa situazione. Infatti,
            la crisi dell’euro ha dimostrato chiaramente che un’area monetaria unica diventa una brutale camicia di
            forza quando le economie cominciano a non muoversi più in sincronia. Senza dubbio il franco forte mette
            sotto pressione diversi settori, primo tra tutti il turismo. Tuttavia ci rimane la consolazione che sinora
            in nessun paese una moneta debole ha prodotto un benessere duraturo – una moneta forte sì. Chiara
            approvazione della politica della BNS: Tra i lettori del blog della Banca Migros il 89 percento ritiene
            giusta la decisione della Banca nazionale.
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/6/</url>
        <id>42CE5EB5394E0B97C663BAF061059D72</id>
        <title>Finanza e dintorni Archives - Page 6 of 12 - Banca Migros</title>
        <noindex>noindex,follow</noindex>
        <body>Volete conoscere il saldo del conto o gli ultimi movimenti in tutta comodità e in tempi brevi? Avete a
            disposizione diverse possibilità, a seconda se avete a portata di mano un computer o un telefono. Continuare
            a leggere
        </body>
    </Document>
    <Document>
        <url>https://blog.migrosbank.ch/it/tag/gioco-della-borsa/</url>
        <id>BE3B3C008725FD9EDE3434FDE719D917</id>
        <title>Gioco della borsa Archivio - Banca Migros</title>
        <noindex>noindex,follow</noindex>
        <body>Peter Brunner ha vinto già due volte il gioco della borsa della Banca Migros. E non è solo un caso, come
            dimostra il ritratto di questo appassionato investitore di lunga data. Ha cominciato a fare esperienza in
            borsa quando era ancora ragazzo. Continuare a leggere
        </body>
    </Document>
    <Document>
        <url>https://blog.migrosbank.ch/it/perche-cercare-lontano/</url>
        <id>B9FC1CD3DE967D6C9D3F802C494C428B</id>
        <title>Perché cercare lontano?</title>
        <body>Vorrei investire nei mercati emergenti per partecipare alla loro crescita. Ma mi riesce difficile trovare
            opportunità interessanti. Che cosa mi consiglia? Il successo economico dei paesi emergenti è semplicemente
            strepitoso. Basta osservare il grafico qui a fianco. In appena sei mesi la crescita del prodotto interno
            lordo cinese eguaglia il Pil dell’intera Svizzera! Nel 2011 il paese ha inoltre preso il posto del Giappone
            come seconda economia al mondo. Quest’anno il Brasile supererà la Gran Bretagna e, presto, anche la Francia,
            arrivando così a diventare il numero cinque al mondo. La Russia, a sua volta, sta per passare avanti
            all’economia italiana. Come partecipare a un simile boom? Forse investendo in società tra cui Icici Bank,
            Ping An Insurance o Tatneft, delle quali pochi hanno sentito parlare? Un’ampia diversificazione è d’obbligo
            soprattutto sui mercati emergenti. Invece di acquistare singoli titoli, è dunque consigliabile optare per
            uno dei fondi specializzati nei mercati emergenti. Ma c’è un’altra possibilità, proprio dietro l’angolo, per
            beneficiare della crescita di queste regioni. È difficile trovare un altro paese, oltre alla Svizzera, con
            un numero così elevato di blue chips, affermate su questi mercati. La borsa svizzera offre in un certo senso
            il vantaggio di “giocare in casa”. L’impennata della Cina Andamento del prodotto interno lordo in miliardi
            di dollari. Prendiamo l’esempio di Nestlé: oggi il colosso multinazionale realizza un fatturato di oltre 30
            miliardi di franchi sui mercati emergenti. Grazie a tassi di crescita a due cifre, ben presto quasi la metà
            delle entrate di Nestlé proverrà da queste regioni. Tra le azioni dello Swiss Market Index (SMI) Holcim
            registra la quota più alta del fatturato sui mercati emergenti, pari al 60 percento circa. Altre punte di
            diamante dello SMI per i mercati emergenti sono ABB, Givaudan, Richemont, SGS, Swatch e Syngenta, che
            conseguono un terzo del fatturato nelle regioni in questione. Inoltre queste azioni presentano una
            valutazione solida e i bilanci sono sani. Ecco perché tiro in ballo Goethe quando, in una sua poesia, ci
            invita a non cercare lontano una possibile felicità vicina. Non è ancora troppo tardi per posizionarsi su
            questi mercati: il boom durerà a lungo. Si prevede che già quest’anno la Cina rubi agli Stati Uniti lo
            scettro di maggiore paese importatore. Entro il 2030 il ceto medio nei mercati emergenti conterà due
            miliardi di persone. Per le nostre esportazioni si aggiungono dunque circa 100 milioni di potenziali
            acquirenti – naturalmente ogni anno. Come investire sui mercati emergenti? Partecipate alla discussione!
            Anche questo vi potrebbe interessare: Troppe notizie confondono le idee Il sofisma della crescita Risparmio
            – una parolaccia?
        </body>
    </Document>
    <Document>
        <url>https://blog.migrosbank.ch/it/pagina/22/</url>
        <id>A23BB27F4EF1DA684E242E6EFDD91972</id>
        <title>Blog Banca Migros</title>
        <body>Molti di noi hanno la sensazione di dover pagare troppe tasse. Ma è vero? Dalla nostra analisi emerge che
            le deduzioni fiscali consentono agli Svizzeri di risparmiare 10 miliardi di franchi l’anno. Continuare a
            leggere
        </body>
    </Document>
    <Document>
        <url>https://blog.migrosbank.ch/it/il-nonsenso-del-regalo/</url>
        <id>CECC0FE01D8BD0EFBBA6E2F1D77CF77D</id>
        <title>Il (non)senso del regalo - Banca Migros</title>
        <body>Guardo con un certo scetticismo la sempre più abbondante marea di regali per Natale. Questa usanza
            dilapida risorse. Che cosa ne pensa? Su un punto devo darle ragione come economista: nell’ottica del
            rapporto costi/benefici il regalo ha poco senso. Gli esperimenti scientifici dimostrano che le persone
            attribuiscono al regalo ricevuto in media un valore del 20 percento inferiore al suo prezzo effettivo. Anche
            se ci impegniamo strenuamente nella scelta del regalo, spesso è un caso incontrare i gusti della persona che
            riceve cioccolatini, un profumo o un pullover. In termini economici sarebbe dunque più efficiente se sotto
            l’albero mettessimo semplicemente del denaro. Ma allora perché ci facciamo regali, se questi si svalutano
            agli occhi dell’altra persona? Secondo la logica dell’homo oeconomicus si potrebbe argomentare che nell’atto
            del regalare non pensiamo prima di tutto al destinatario, ma al proprio vantaggio: con uno splendido dono
            aumento il mio prestigio personale. Inoltre con un regalo posso indurre discretamente qualcuno a modificare
            il suo comportamento, per esempio nella scelta del suo profumo. Sicuramente con questo gesto seguiamo anche
            obiettivi egoistici, ma non solo! Perché il modello dell’homo oeconomicus che massimizza i vantaggi può
            spiegare solo in parte il comportamento umano. Inoltre ci facciamo guidare anche da motivi altruisti, quindi
            disinteressati. Ad esempio facendo offerte o svolgendo attività di volontariato. Queste forme di altruismo
            sono sconosciute nel resto del mondo animale. L’essere umano ha bisogno di essere altruista Il fatto che per
            Natale dimentichiamo l’incremento economico del valore e ci copriamo di regali è, secondo me, l’espressione
            dell’esigenza umana di altruismo. D’altronde è bello che nel regalare – a differenza di così tanti altri
            ambiti nella vita – per una volta non domini il disincantato pensiero del rapporto costi/benefici. Ammetto
            che il nostro rito del regalo sia nel frattempo diventato un po’ eccessivo. Ciò indica tuttavia un’altra
            caratteristica, tutta umana: il sopravvalutarsi. Molti di noi sono molto meno bravi di quanto sperato a
            indovinare i desideri delle persone a noi più vicine. Basterebbe questa semplice constatazione per evitarci
            numerosi passi falsi con regali troppo stravaganti. Ma per questo abolire a piè pari la consuetudine del
            dono? Il mondo sarebbe più povero di tante gioiose esclamazioni di meraviglia…
        </body>
    </Document>
    <Document>
        <url>https://blog.migrosbank.ch/it/portafoglio-il-do-it-yourselfc-osta-caro/</url>
        <id>1BC9165D645073B67D62847A04784557</id>
        <title>Il &quot;do-it-yourselfc&quot; osta caro - Portafoglio Banca Migros</title>
        <body>Con i fondi indicizzati gli investitori privati riescono a comporre un portafoglio a un costo moderato. Ma
            chi tiene conto di tutte le spese si accorge in fretta che un fondo strategico è ancora più vantaggioso.
            Quello che i negozi di articoli per l’edilizia rappresentano per gli amanti del bricolage è il segmento ETF
            della borsa svizzera per gli investitori “fai da te”. Lì vengono scambiati quasi 1000 fondi indicizzati, i
            cosiddetti Exchange Traded Fund, in breve ETF (v. riquadro). Questo assortimento corrisponde a un ben dotato
            kit per l’edilizia, con il quale gli investitori privati possono costruire il proprio portafoglio. I modesti
            costi degli ETF appaiono allettanti. Ma il do-it-yourself è davvero più vantaggioso della soluzione
            elaborata da professionisti? Alla domanda risponde il confronto tra i costi di un portafoglio ETF composto
            individualmente del valore di 30 000 franchi e un investimento di pari entità nei fondi strategici Mi-Fonds
            (Lux) 50 B (v. tabella). A prima vista il fondo strategico appare costoso Le spese di gestione di un fondo
            strategico ammontano all’1,1 percento del patrimonio amministrato. È senz’altro di più dello 0,2 percento
            addebitato in media da un ETF. D’altro canto con un fondo strategico i diritti di custodia e le commissioni
            di borsa sono inferiori. Ma, soprattutto, vengono meno gli oneri elevati del ribilanciamento, ossia degli
            acquisti e delle vendite di quote di fondi per riportare periodicamente il portafoglio all’allocazione
            inizialmente scelta per il patrimonio. Questo meccanismo garantisce il coerente realizzo degli utili per le
            classi di asset, il cui valore è aumentato oltre la media. Viceversa il ricavato è investito nelle classi di
            asset, le cui quotazioni sono scese e che offrono interessanti opportunità d’ingresso. Tali travasi
            contribuiscono dunque a ridurre i rischi e ad aumentare i guadagni se sono effettuati regolarmente. D’altra
            parte non devono essere dimenticati i costi dell’operazione. Pesano in particolare su un piccolo portafoglio
            ETF, che un investitore privato deve di norma ribilanciare una volta l’anno. Per i fondi strategici questi
            aggiustamenti sono mensili, ragione importante per cui negli ultimi dieci anni il Mi-Fonds ha ottenuto
            un’interessante performance del 40 percento indipendentemente da tutte le flessioni delle borse. Nei fondi
            strategici le spese si distribuiscono su un volume molto maggiore. Ciò consente aggiustamenti più frequenti,
            già indennizzati con le spese di gestione del fondo. Nel ribilanciamento – e non solo – il fondo strategico
            è in vantaggio Sempre per motivi di costo la soluzione «do-it-yourself» deve limitarsi a relativamente pochi
            ETF. La scienza delle finanze e le esperienze pratiche dimostrano tuttavia che il potenziale di rendimento è
            tanto maggiore, quanto più ampio è l’universo scelto per l’investimento. Anche qui il fondo strategico è
            migliore. A favore dei fondi strategici depone un altro aspetto, non considerato dal punto di vista dei soli
            costi. Mentre il portafoglio ETF segue nel migliore dei casi l’andamento dell’indice, la gestione
            professionale del fondo strategico offre l’opportunità di un extrarendimento (v. riquadro). Conclusione: il
            “do-it-yourself” è nel complesso più costoso di quello che tanti amanti del bricolage possono pensare.
            Confronto su 10 anni: portafoglio ETF e fondo strategico   Mi-Fonds (Lux) 50 B Portafoglio ETF* Commissione
            di borsa CHF 30 000 0 200 Gestione del fondo (TER) 3300 600 Diritti di custodia 285 570 Ribilanciamento (1 x
            l’anno) 0 2000 Spese del conto per le operazioni 0 360 Spese totali 3585 3730 *Per motivi di costo l’asset
            allocation del fondo strategico è replicata solo con cinque ETF. La liquidità è tenuta separatamente su un
            conto per le operazioni.
        </body>
    </Document>
    <Document>
        <url>https://blog.migrosbank.ch/it/sell-may-attenti-alle-generalizzazioni/</url>
        <id>F46D7C7B7E918247B26E8AA4182D189B</id>
        <title>«Sell in May» - Attenti alle generalizzazioni - Banca Migros</title>
        <body>Perché le borse d’estate vanno spesso peggio che in inverno? A tutt’oggi questo affascinante leitmotiv
            stagionale rimane un rebus. Per questo state attenti a decidere automaticamente di ridurre in maggio le
            posizioni in azioni. Un tempo la comunità finanziaria londinese viveva una vita tranquilla. Trascorreva i
            mesi estivi lontana dal ring della borsa per occupare le tribune delle corse di cavalli. Per tradizione,
            solo dopo l’ultima gara nel giorno di St. Leger a metà settembre i banchieri tornavano a scommettere non più
            sui cavalli, ma sulle borse. Per questo già prima della seconda guerra mondiale circolava il detto: «Sell in
            May and go away; don’t come back till St. Leger Day.» Oggi chi lavora in banca a Londra e in altri centri
            finanziari conduce una vita molto più frenetica. Tuttavia i vecchi leitmotiv stagionali hanno ancora un
            certo impatto. In proposito si parla dell’effetto «Halloween»: nei sei mesi tra il 1° maggio e Halloween, a
            fine ottobre, la performance delle borse è in media molto peggiore di quella degli altri sei mesi. Questo
            andamento stagionale è comune a quasi tutti i paesi occidentali, anche alla Svizzera. Tuttavia la scienza
            finanziaria non ha alcuna spiegazione plausibile da dare. State comunque attenti alle generalizzazioni.
            Dietro l’effetto Halloween si celano notevoli differenze da un mese all’altro. Così il semestre «cattivo»
            include, con settembre, quel mese che agli investitori riserva regolarmente le perdite più pesanti
            dell’anno. Ma lo stesso semestre comprende anche luglio, che nell’indice della borsa statunitense S&amp;P
            500 risulta il mese migliore, con una performance media dell’1,6 percento, come dimostrano i dati dal 1928
            al 2014. Non solo si notano notevoli differenze da un mese all’altro, ma anche da un paese all’altro. Negli
            Stati Uniti maggio registra in media una performance pari al meno 0,2 percento. In Svizzera, invece, fa
            onore alla sua fama di «mese della letizia». Con un progresso dell’1,2 percento si annovera tra i mesi più
            forti, come dimostrano le statistiche degli ultimi 15 anni dalla nascita dell’indice azionario svizzero SMI.
            Le regole rigide stanno troppo strette D’altro canto, anche nel semestre tradizionalmente «forte» da inizio
            ottobre a fine aprile non mancano le fasi deboli, una delle quali si ripete di solito in febbraio, con una
            performance leggermente negativa dello S&amp;P 500. «Per speculare in borsa febbraio è uno dei mesi più
            pericolosi», argomentava lo scrittore statunitense Mark Twain, per poi aggiungere ironicamente: «Gli altri
            mesi pericolosi sono luglio, gennaio, settembre, aprile, novembre, maggio, marzo, giugno, dicembre, agosto e
            ottobre.» Ogni mese cela dunque rischi, ma anche opportunità. Per questo motivo le regole puramente
            meccaniche come quella del «Sell in May» sono poco appropriate.
        </body>
    </Document>
    <Document>
        <url>https://blog.migrosbank.ch/it/risparmio-una-parolaccia/</url>
        <id>C19B7B571AF0E4575043E77346027A67</id>
        <title>Risparmio – una parolaccia?</title>
        <body>Sul conto di risparmio non percepisco quasi interessi. Le banche centrali e i politici sostengono che non
            è il momento di risparmiare troppo. Che cosa pensa del fatto che ‘risparmio’ sia diventata quasi una
            parolaccia? Il risparmio va scoraggiato. Quello che, a prima vista, può sembrare un paradosso è l’obiettivo
            dichiarato dell’attuale politica monetaria. Per questo motivo le banche centrali tengono i tassi ai minimi
            possibili. Quale pensiero si cela dietro a ciò? Chi risparmia rimanda i consumi al domani. Ma è proprio
            questo che le massime autorità monetarie vogliono impedire a qualunque prezzo. Se le persone, incoraggiate
            dai tassi bassi, consumano di più, l’economia esce più in fretta dalla crisi. Con lo stesso argomento i
            governi si oppongono a un rigore eccessivo delle finanze pubbliche: stimolando la domanda impediscono il
            protrarsi della fase di stallo congiunturale. E grazie ai tassi bassi gli Stati devono spendere meno per
            pagare gli interessi sul debito pubblico, che continua tuttavia a salire. La politica dei tassi bassi ha
            portato all’effetto sperato: nonostante la recessione i consumi sono rimasti stabili, mentre la quota dei
            risparmi è salita solo per poco tempo. Nel frattempo i risparmi dei privati negli Stati Uniti, in Giappone e
            nella zona euro sono tornati ai bassi livelli di prima della crisi (v. grafico nel dossier). Senza risparmi
            non ci sono investimenti Ma allora è tutto a posto? Niente affatto. A lungo termine un’economia non può
            prosperare senza risparmi sufficienti. Quello che i privati accantonano rimandando i consumi confluisce nel
            capitale di base di un paese, che serve all’economia per sviluppare le proprie capacità produttive.
            Risparmiare consente quindi di finanziare gli investimenti e promuove la crescita a medio-lungo termine. Da
            questo punto di vista l’esigua quota di risparmi nei paesi occidentali è un segnale preoccupante. Come
            valutate la propensione al risparmio nei paesi occidentali? Partecipate alla discussione! Altri articoli in
            materia di investimenti: Troppe notizie confondono le idee Perché cercare lontano? Il sofisma della crescita
        </body>
    </Document>
    <Document>
        <url>https://blog.migrosbank.ch/it/il-franco-forte-e-un-freno-per-gli-investitori/</url>
        <id>D76F3E8A753D48E0773928BAA4FF4465</id>
        <title>Il franco forte è un freno per gli investitori - Banca Migros</title>
        <body>Lo shock del franco ha colpito anche gli investitori. Gli asset in valuta estera si sono notevolmente
            deprezzati. In molti si chiedono dunque se vale ancora la pena di esporsi al di fuori della Svizzera? Il
            franco è la valuta più forte del mondo. E questo è un problema per gli investitori svizzeri. D’altro canto
            il nostro mercato azionario è una vera miniera d’oro per tutti gli investitori stranieri, che ottengono un
            doppio vantaggio: l’utile sul cambio e l’apprezzamento dei titoli. Un Americano che detiene azioni Nestlé è
            diventato davvero ricco. All’inizio del 2002 ha pagato 21 dollari per azione (35 franchi al prezzo di 0.60
            $/CHF). Da allora il valore è aumentato a 74 dollari (69 franchi al prezzo di 1.07 $/CHF). Tra l’altro ha
            incassato dividendi per un totale di 20 dollari. Il suo investimento si è dunque più che quadruplicato. Il
            grafico illustra l’esempio della borsa svizzera, dove un progresso del 40 percento in franchi diventa un
            utile del 150 percento in dollari, grazie all’ulteriore guadagno ottenuto con l’apprezzamento del franco.
            Con questi rendimenti stratosferici non sorprende che nel mondo i risparmiatori facciano la coda per
            investire in franchi. Tra le principali piazze finanziarie globali la Svizzera ha ottenuto di gran lunga la
            migliore performance calcolata in dollari degli ultimi anni. La Svizzera è una miniera d’oro per gli
            investitori stranieri Dal 2002 lo Swiss Market Index è salito del 40 percento. Un investitore straniero, che
            calcola in dollari, ha tuttavia guadagnato il 150 percento grazie al franco forte, senza considerare i
            dividendi distribuiti. Opposta è la situazione degli Svizzeri, che investono all’estero: la perdita sui
            cambi ha puntualmente eroso una parte degli utili di borsa. Che cosa significhi concretamente è illustrato
            in un altro grafico, a complemento di quello precedente sull’SMI. L’investitore americano, che si è esposto
            sul Dow Jones nel 2002, ha ottenuto un utile di corso di un ragguardevole 80 percento. Per uno Svizzero,
            invece, che calcola in franchi, la borsa gli ha fruttato un bello zero negli ultimi dodici anni. Ricordiamo
            che nello stesso periodo un Americano ha guadagnato il 150 percento con l’SMI! La Svizzera è una miniera
            d’oro per gli investitori stranieri Dal 2002 lo Swiss Market Index è salito del 40 percento. Un investitore
            straniero, che calcola in dollari, ha tuttavia guadagnato il 150 percento grazie al franco forte, senza
            considerare i dividendi distribuiti. Che cosa significa per la strategia d’investimento? In linea di
            principio Vale la regola che, quanto maggiore è l’orientamento verso la sicurezza, tanto più l’obiettivo
            dovrebbe essere puntato sul mercato interno. Lo dimostra anche la struttura valutaria dei nostri fondi
            strategici: con il Mi-Fonds (CH) 10, che investe quasi esclusivamente in obbligazioni, la quota delle
            posizioni in franchi è pari all’83 percento. Nel Mi-Fonds (CH) 40, con un’esposizione azionaria del 40
            percento, la quota degli investimenti in franchi raggiunge solo il 71 percento. A questo punto è lecito
            chiedersi se non sarebbe meglio rinunciare del tutto agli investimenti all’estero nel caso in cui il franco
            rimanga una delle monete più forti. Il rischio di un’eccessiva concentrazione depone a sfavore di una simile
            strategia: il mercato azionario svizzero è fortemente dipendente dai suoi tre capisaldi, ossia Nestlé,
            Novartis e Roche. Insieme rappresentano la considerevole quota del 60 percento nello Swiss Market Index. In
            altri termini, un’esposizione misurata nelle azioni estere consente di diversificare meglio il portafoglio.
            Con le azioni estere è opportuno sottoponderare i settori della salute e degli alimentari, che hanno un peso
            notevole nell’SMI. Dalla borsa svizzera sono invece quasi assenti numerosi altri settori, che possono essere
            coperti solo esponendosi sulle valute estere. Tra questi si annoverano il tecnologico, ma anche l’energia e
            le utilities. Conclusione: non sono solo gli esportatori svizzeri e il settore del turismo a sperare in una
            svalutazione del franco. Anche gli investitori privati e le casse pensioni devono affrontare le sfide di una
            forte valuta locale. Per il momento può sembrare allettante voltare le spalle agli investimenti esteri, ma
            chi vuole evitare il rischio di un’eccessiva concentrazione non può evitare le valute straniere. In ultima
            istanza non è neppure da escludere che il franco ceda un po’ dopo l’impennata – per una volta gli
            investitori svizzeri potrebbero così ottenere addirittura utili di cambio.
        </body>
    </Document>
    <Document>
        <url>https://blog.migrosbank.ch/it/1-stati-uniti/</url>
        <id>8F22D9BD57046CFCF7C6C5F2B2072085</id>
        <title>3. Stati Uniti - Banca Migros</title>
        <body>Soluzioni di pagamento: Carta di credito per gli acquisti, carta Maestro per i prelevamenti di contanti ai
            Bancomat e possibilmente una carta Prepaid Travel Cash in USD per acquisti di maggiore entità. Per evitare
            disagi in caso di smarrimento delle tessere, si consiglia di portare con sé una seconda carta di credito.
            Banconote in USD per un valore di almeno CHF 200 per le piccole spese al momento dell’arrivo nel paese di
            destinazione. È consigliabile procurarsi banconote di piccolo taglio, ovvero da 1, 5, 10 e 20 dollari.
            Cambio di valuta: Generalmente gli hotel non cambiano valuta estera, e solo poche banche offrono questo
            servizio. Si possono prelevare banconote in USD presso i Bancomat locali a costi contenuti. Mance: Negli
            Stati Uniti gli impiegati nel settore dei servizi percepiscono spesso solo il salario minimo legale e
            dipendono quindi dalle mance. Nei ristoranti andrebbe lasciato almeno il 15%. Il personale addetto alla
            pulizia delle camere dovrebbe ricevere USD 1-2 al giorno, i facchini USD 1 a bagaglio e i tassisti il 10-15%
            dell’importo dovuto. Carte di credito: Le carte di credito più comuni sono accettate quasi ovunque. È
            consigliabile utilizzare le carte di credito, poiché in caso contrario molti hotel e autonoleggi richiedono
            il pagamento anticipato. Spesso gli autonoleggi accettano le carte prepagate per il pagamento ma non per la
            prenotazione. Carte Maestro: Per motivi di sicurezza la Banca Migros blocca le carte Maestro al di fuori
            dell’Europa. Se intendete utilizzare la vostra tessera negli Stati Uniti, potete ampliarne temporaneamente
            l’area geografica di validità tramite e-banking oppure telefonando alla Service Line 0848 845 400. (Le carte
            di credito e le carte Prepaid Travel Cash sono sempre valide in tutto il mondo.) Negli Stati Uniti le carte
            Maestro vengono accettate solo di rado per i pagamenti. Si consiglia pertanto di utilizzare la carta di
            credito. In alcuni Bancomat poco frequentati potrebbe non essere possibile prelevare contanti con la carta
            Maestro. Cercate il logo blu di Cirrus: significa che quel Bancomat accetta le carte Maestro. Particolarità
            dei prelevamenti: Se nei Bancomat poco frequentati non è possibile prelevare contanti con la carta Maestro,
            utilizzate la carta Prepaid Travel Cash in USD o la carta di credito. La tessera prepagata è più
            conveniente, con un costo di CHF 5 a transazione invece delle commissioni di almeno CHF 10 addebitate con la
            carta di credito. A queste spese si può aggiungere una commissione supplementare (Access Fee) imposta dai
            gestori dei Bancomat americani. Importazione/esportazione di contanti: USD e valute estere: importazione
            libera di contanti, assegni, vaglia e azioni al portatore (da USD 10 000 dichiarazione obbligatoria),
            esportazione libera di contanti, assegni, vaglia e azioni al portatore (da USD 10 000 dichiarazione
            obbligatoria). Attenzione: per le questioni relative alla valuta estera i congiunti si considerano
            giuridicamente come un’unica persona. Leggete i consigli sugli strumenti di pagamento nelle destinazioni più
            amate dagli Svizzeri per le vacanze estive: Spagna (sia il continente che le isole Baleari e Canarie) Grecia
            Germania (i due terzi dei turisti hanno scelto l’Europapark) Crociere Italia Canada Cipro Portogallo Gran
            Bretagna   Tornando tuttavia all’articolo “Pagare e prelevare in vacanza: i consigli per risparmiare sulle
            commissioni”.
        </body>
    </Document>
    <Document>
        <url>https://blog.migrosbank.ch/it/lunga-vita-noi/</url>
        <id>323AD18E554AA7755151844BB5804B84</id>
        <title>Lunga vita a noi!</title>
        <body>Ho compiuto trent’anni da poco. Ha senso che cominci già a pensare alla previdenza per la vecchiaia? Prima
            che vada in pensione mancano almeno 35 anni. La mia risposta è inequivocabilmente sì, anche se per lei il
            momento di ritirarsi dall’attività è ancora lontano. Ha idea di quanti anni di pensione può aspettarsi di
            vivere? Con una probabilità del 65 percento lei può raggiungere i 90 anni. Nel 40 percento dei casi si
            arriva addirittura a 95. Prospettive fantastiche, dunque, ma non finiscono qui: ha quasi il 20 percento di
            probabilità di festeggiare il suo centesimo compleanno! Nei settant’anni che avrebbe ancora davanti a sé,
            per metà del tempo lavorerà e per l’altra metà si godrà il meritato riposo, a condizione che l’età della
            pensione non cambi. Questi dati si riferiscono alle donne, per gli uomini sono leggermente inferiori. Per
            quanto ognuno desideri vivere a lungo, è innegabile che costi. Nell’AVS i lavoratori attivi devono
            provvedere alla rendite di un numero crescente di pensionati. Solo negli ultimi dieci anni il numero dei
            pensionati in Svizzera è aumentato del 21 percento a 1,4 milioni. Oggi si contano 3,5 lavoratori per ogni
            pensionato. Tra 35 anni questo rapporto sarà probabilmente di 1 a 2. Il suo capitale della cassa pensioni
            deve essere sufficiente per un maggior numero di anni a causa dell’aumentata aspettativa di vita. A ciò si
            aggiunge il basso livello dei tassi, che frena il successo del risparmio. Se lei e il suo datore di lavoro
            insieme mettete da parte mille franchi al mese, con l’attuale tasso minimo dell’1,75 percento il suo
            capitale raggiungerà 578‘000 franchi fra 35 anni. Con una remunerazione del 3 percento, invece, il suo
            capitale nella cassa pensioni salirebbe a ben 735’000 franchi. Nei sondaggi sette persone su dieci
            sostengono che la rendita stabilita dalla legge per la previdenza per la vecchiaia non sia sufficiente. Ma
            com’è possibile, senza lambiccarsi troppo il cervello, calcolare se il capitale accumulato è sufficiente per
            la pensione? Questo argomento è approfondito nell’articolo “Ma il terzo pilastro è davvero equo?”. Perché ci
            auguriamo che lei possa godersi la vita, speriamo il più a lungo possibile, senza preoccupazioni
            finanziarie. Quali sono i vostri progetti per una vita più lunga? Partecipate alla discussione! Anche questi
            articoli in materia di previdenza potrebbero interessarvi: Confrontarsi con la media Meglio il secondo o il
            terzo pilastro?
        </body>
    </Document>
    <Document>
        <url>https://blog.migrosbank.ch/it/il-nuovo-mondo-dei-tassi-negativi/</url>
        <id>D97F49576BB9005FDFD9941AD4FF38DE</id>
        <title>Il nuovo mondo dei tassi negativi - Banca Migros</title>
        <body>Mi domando quali saranno gli effetti dei tassi negativi: comporteranno un esproprio dei risparmiatori? Di
            fronte a questo argomento la maggior parte delle persone pensa prima di tutto al conto di risparmio. In
            realtà il tasso sul conto è solo di poco sopra lo zero, ma almeno le conseguenze immediate sono in qualche
            modo limitate grazie alla bassa inflazione. Sulle obbligazioni, invece, la politica monetaria ha effetti
            molto più pesanti, solo che l’opinione pubblica ne è poco consapevole, per questo vorrei approfondire il
            tema. Cominciamo con un esempio concreto: presterebbe denaro alla Confederazione fino al 2026 se ottenesse
            come indennizzo un rendimento annuo dello 0,4 percento? Probabilmente lo riterrebbe un cattivo affare.
            Tuttavia, senza accorgercene, partecipiamo tutti continuamente a questi investimenti, più precisamente con
            la previdenza professionale, quindi le nostre casse pensioni. Nel suindicato esempio la Confederazione è
            stata sommersa dalle sottoscrizioni degli investitori nonostante il tasso basso. Voleva raccogliere 120
            milioni di franchi e ha ottenuto offerte per 180 milioni. Ratgeber_Negativzinsen_Grafik_it Fino a una durata
            di sei anni il rendimento delle obbligazioni statali svizzere si colloca in territorio negativo. Esempio di
            lettura: per un’obbligazione che scade fra tre anni il rendimento annuoè pari al –0,25 percento. (Dati:
            Swiss Exchange) Il seguente grafico illustra quanto è forte il fabbisogno di investimenti per le
            obbligazioni della Confederazione: fino a una durata di sei anni il rendimento è negativo. In altri termini,
            per prestare denaro alla Confederazione, occorre addirittura pagare. Per un’obbligazione trentennale, che
            scadrà solo nel 2045(!), il tasso ammonta appena allo 0,8 percento. Se questo rendimento riuscirà a
            compensare l’inflazione futura solo il cielo lo sa. Alle casse pensioni vengono sottratte entrate
            miliardarie Con la previdenza professionale gli Svizzeri detengono un pacchetto obbligazionario di oltre 250
            miliardi di franchi. La somma in ballo è dunque notevole. Attualmente la remunerazione reale (depurata
            dell’inflazione) è del 2 percento circa inferiore a quella degli ultimi decenni. Ciò significa che ogni anno
            dobbiamo subire una perdita per interessi sul patrimonio della cassa pensioni di circa 5 miliardi di
            franchi. Si potrebbe argomentare che le casse pensioni dovrebbero cercare altre obbligazioni meglio
            remunerate. In realtà un titolo di stato italiano a dieci anni rende il 2 percento. Tuttavia chi si
            sentirebbe davvero a suo agio, considerano la voragine del debito pubblico del paese? E chi sa con certezza
            se nel 2025 l’Italia apparterrà ancora alla zona euro? L’esempio dimostra che i tassi ai minimi storici sono
            diffusi in tutto il mondo. Sfuggire è impossibile. Rimane comunque una magra consolazione: le obbligazioni
            statali svizzere offrono tuttora un’eccellente sicurezza. Anche questi articoli potrebbero interessarvi:
            Stringetevi a milioni di milioni! «Ma il conto di risparmio conviene ancora?» Come districarsi nella giungla
            delle commissioni
        </body>
    </Document>
    <Document>
        <url>https://blog.migrosbank.ch/it/affitto-airbnb-non-senza-i-miei-vicini/</url>
        <id>7FA8F00842D7E981FC0F09EDBCAA3B88</id>
        <title>Affitto Airbnb: non senza i miei vicini - Banca Migros</title>
        <body>Chi, in qualità di inquilino o proprietario, mette a disposizione la propria abitazione con Airbnb può
            guadagnare bene, ma deve soddisfare determinati presupposti, tra cui il rispetto dei vicini. Airbnb.ch,
            booking.com, wimdu.ch o 9flats.ch: queste piattaforme online sono spesso il primo contatto per chi viaggia
            ed è alla ricerca di pernottamenti convenienti. Se ne servono anche molti turisti che arrivano in Svizzera;
            la domanda sembra tutt’altro che soddisfatta con un’offerta di pernottamenti nel frattempo molto superiore a
            60’000. Il boom degli affari rappresenta una benvenuta risorsa finanziaria per gli offerenti di appartamenti
            privati, siano essi proprietari o inquilini. Gli inquilini possono subaffittare l’appartamento con Airbnb a
            quattro condizioni. Nella primavera del 2017 il tribunale di Zurigo competente in materia di locazione
            doveva decidere fino a che punto un inquilino potesse subaffittare il proprio appartamento con Airbnb. In
            proposito la sentenza ha stabilito quattro condizioni. Prima di tutto occorre ottenere il consenso del
            locatore, secondariamente devono essergli sottoposte le condizioni del subaffitto (idealmente non per ogni
            singolo ospite Airbnb, ma sotto forma di un contratto di subaffitto). In terzo luogo il subaffitto non deve
            procurare al locatore svantaggi rilevanti. Un esempio classico sono le feste rumorose nell’appartamento
            subaffittato che disturbano la quiete notturna degli altri inquilini. Quarto, le condizioni del subaffitto
            non devono essere indebitamente elevate. In altri termini il cliente Airbnb non deve pagare per il soggiorno
            molto di più dell’inquilino stesso. Il tribunale zurighese non ha precisato a quanto deve ammontare il
            sovrapprezzo nel singolo caso. La dottrina giuridica ammette un margine massimo del 3 percento rispetto al
            canone di affitto, ma si riferisce soltanto all’utilizzo dei locali. Il sovrapprezzo può essere maggiore se
            vengono offerti ulteriori servizi, ad esempio la messa a disposizione dei mobili, la colazione oppure la
            pulizia finale. Il locatore può rivendicare i guadagni che vanno al di là dei suddetti parametri. Così come
            gli inquilini, anche i proprietari di un appartamento devono osservare determinate condizioni ospitando
            clienti Airbnb. Un generale divieto della sublocazione non sarebbe permesso nel regolamento della proprietà
            per piani, dal momento che comporterebbe un’ingerenza eccessiva nei diritti dei proprietari degli
            appartamenti, ma anche qui, come per gli appartamenti in affitto, occorre rispettare i vicini. Qualora siano
            fortemente penalizzati, i proprietari degli altri appartamenti possono chiedere una restrizione per le
            locazioni di breve durata. I giuristi non concordano nel considerare queste restrizioni sempre possibili se
            decise a maggioranza oppure se debbano essere previste nel regolamento già all’atto della costituzione della
            proprietà per piani, dopo di che possono essere adottate solo all’unanimità. In generale la valutazione
            giuridica delle locazioni di breve durata tramite piattaforme online nel caso della proprietà per piani è
            molto meno consolidata di quanto avviene per gli appartamenti in affitto. Si può discutere anche sulla
            computabilità degli introiti degli affitti Airbnb nell’ambito di un finanziamento ipotecario.
            Fondamentalmente, per poter computare gli introiti degli affitti come fonte di reddito nella sopportabilità
            finanziaria di un mutuo ipotecario questi devono essere documentabili mediante un contratto di affitto e
            duraturi. Tuttavia, gli introiti delle locazioni di breve durata con Airbnb sono naturalmente soggetti a
            notevoli oscillazioni, quindi il finanziamento dell’abitazione deve essere di norma sostenibile senza
            computare il reddito conseguito con Airbnb. Questi introiti sono invece più rilevanti a fini fiscali. Chi
            mette a disposizione il proprio appartamento tramite Airbnb, a prescindere dal fatto che sia proprietario o
            inquilino, deve versare la tassa di soggiorno a seconda dei cantoni e deve indicare il reddito conseguito
            nella dichiarazione fiscale. D’altro canto, le spese inerenti all’affitto sono deducibili dal reddito
            imponibile. Tra l’altro, alcuni cantoni concedono di dedurre dal reddito imponibile fino al 20% degli
            introiti lordi dell’affitto per ammortizzare il mobilio. Gamma di densità di Airbnb nelle 20 più grande
            città svizzere La lunghezza della barra mostra il numero delle inserzioni per 1000 abitanti. La superficie
            della barra è proporzionata alla partecipazione della città nella totalità dei appartamenti offerti su
            Airbnb. Fonti: Airbnb, Dataouse, Wüest &amp; Partner
        </body>
    </Document>
    <Document>
        <url>https://blog.migrosbank.ch/it/tag/cantoni/</url>
        <id>A1358EA4846084A143097D1AD07D5E49</id>
        <title>cantoni Archivio - Banca Migros</title>
        <noindex>noindex,follow</noindex>
        <body>Molti pensano che paghiamo sempre più tasse. Invece è vero il contrario, come dimostra la nostra analisi
            su scala nazionale. L’onere fiscale è diminuito quasi in tutti i cantoni, anche fino al 40 percento. Ma è un
            altro fattore a provocare crescenti fastidi con le imposte. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/brexit-it/</url>
        <id>5402CCED44C7A9EE343397BDD53AEE4C</id>
        <title>Brexit Archivio - Banca Migros</title>
        <noindex>noindex,follow</noindex>
        <body>Che cosa ci porterà il nuovo anno? Innumerevoli esperti ci sommergono con le loro previsioni, spesso
            dettagliate fino ai decimali, alimentando così la fallace illusione che il mondo segua sempre alla lettera
            il copione. Ma la Brexit e l’elezione di Donald Trump ci convincono del contrario. Continuare a leggere
        </body>
    </Document>
    <Document>
        <url>https://blog.migrosbank.ch/it/la-politica-dinvestimento-nel-2015/</url>
        <id>91C15DF59695A777D328A1ED96106D0F</id>
        <title>La politica d’investimento nel 2015 - Banca Migros</title>
        <body>Nella gestione patrimoniale la Banca Migros si attiene alla sovraponderazione delle azioni, mentre gli
            investimenti obbligazionari in franchi svizzeri sono notevolmente ridotti a favore della liquidità. Markus
            Wattinger, responsabile dell’Asset Management, spiega la valutazione dei mercati finanziari all’avvicinarsi
            del nuovo anno. Nel 2014 la nostra valutazione della borsa è risultata vincente, poiché per tutto l’anno
            abbiamo mantenuto la sovraponderazione delle azioni. I clienti della gestione patrimoniale possono dunque
            guardare con soddisfazione a una performance positiva in termini assoluti. Sia l’indice SPI (Swiss
            Performance Index) sia l’indice globale MSCI World in franchi svizzeri hanno ottenuto un progresso a due
            cifre. In questa sede abbiamo tuttavia segnalato a più riprese che, in considerazione del livello elevato
            delle quotazioni, sui mercati azionari non è possibile escludere correzioni, che possono verificarsi in
            qualunque momento. Sinora le abbiamo tuttavia considerate un’opportunità per acquistare. In ottobre le borse
            hanno effettivamente subito uno scivolone, ma oggi gli indici azionari sono tornati nettamente al di sopra
            dei livelli di fine settembre. Ciò significa che performance superiori alla media non sono possibili senza
            accettare fluttuazioni o volatilità e prevedere un adeguato orizzonte temporale per gli investimenti. Che
            cosa attendersi sul fronte dell’economia e della politica monetaria? Nel 2015 prevediamo una crescita
            dell’economia mondiale leggermente superiore a quella dello scorso anno. Crediamo inoltre che si confermerà
            il quadro di un’economia mondiale a due velocità. Mentre il motore degli Stati Uniti gira a pieno regime,
            con una crescita prevista del 3% nel 2015, la zona euro, il Giappone e la Cina risentono dei problemi
            strutturali, della debolezza della crescita e della moderata inflazione. Il prossimo anno sarà dunque
            dominato da un divergente corso politico-monetario. Mentre la banca centrale americana stringerà i freni, la
            BCE li allenterà. Grazie alla solida crescita in America, alla politica monetaria sempre morbida della BCE e
            a una valuta più debole non si esclude un leggero progresso della zona euro. Per la Svizzera – nel 2015 ci
            attendiamo un’accelerazione dall’1.5% al 2% circa – le esportazioni dovrebbero assumere un ruolo più
            rilevante. L’economia interna rimane robusta, ma il suo contributo alla crescita tenderà a essere inferiore
            a quello dello scorso anno. Ci attende un anno difficile per gli investimenti Se lo scorso anno i patrimoni
            hanno registrato una crescita molto soddisfacente, la situazione di partenza per il futuro si presenta
            complessa. Il livello dei tassi è basso e sui mercati azionari le valutazioni non sono più convenienti. In
            assenza di rischi, ossia senza accettare fluttuazioni del patrimonio, non è possibile ottenere performance
            significative nell’attuale contesto. Ponderazioni delle classi di asset “Bilanciata” Bianco: obbligazioni,
            Blu: azioni, Azzurro chiaro: investimenti alternativi, Blu scuro : mercato monetario Considerando i
            rendimenti ai minimi storici delle obbligazioni di prima qualità in Svizzera e in Europa riduciamo la nostra
            esposizione nelle obbligazioni svizzere. Ciò comporta una sottoponderazione di questa classe di asset del
            10% nel tipo di strategia “Bilanciata”. Manteniamo sovraponderate le azioni. Le banche centrali di Europa e
            Giappone continuano a inondare i mercati di liquidità; anche i positivi risultati societari e i rendimenti
            dei dividendi depongono a favore delle azioni. Le condizioni quadro per gli asset di rischio e, in
            particolare, le azioni rimangono per il momento nel complesso positive. Tuttavia, sull’attuale livello dei
            tassi, sono sempre possibili prolungate fasi di correzione. Il conseguimento di un extrarendimento rispetto
            ai modesti interessi del conto di risparmio comporta un’adeguata capacità di rischio e un orizzonte
            temporale a lungo termine nel presente scenario. I dettagli sulle diverse strategie d’investimento con i
            dati sulla performance sono pubblicati qui. Anche questi articoli potrebbero interessarvi: “Con il tempo e
            la pazienza il gelso si tramuta in seta” Differenze enormi di prezzo nelle operazioni di borsa
        </body>
    </Document>
    <Document>
        <url>https://blog.migrosbank.ch/it/pagina/7/</url>
        <id>DB9E64CBAE10C111D29EA011990A4E99</id>
        <title>Blog Banca Migros</title>
        <body>Alla Banca Migros le ipoteche fisse sono ottenibili già a partire da un tasso dello 0,62 percento. Ma per
            il finanziamento della casa la Banca Migros non si limita alle condizioni vantaggiose e propone ai suoi
            clienti anche una consulenza professionale. Continuare a leggere
        </body>
    </Document>
    <Document>
        <url>https://blog.migrosbank.ch/it/il-sofisma-della-crescita/</url>
        <id>DD7071698FDD7175B10766F48739D2CE</id>
        <title>Il sofisma della crescita</title>
        <body>Nonostante il boom dei mercati emergenti, le azioni della regione offrono scarsi rendimenti. Può spiegare
            il perché? La grande delusione dell’Asia Il miracolo della crescita asiatica ha favorito poco gli azionisti
            Investire in paesi a forte crescita significa ottenere guadagni superiori alla media. Sembra un’affermazione
            lapalissiana. Anche molti professionisti della borsa la sottoscriverebbero. Eppure è sbagliata. Prendiamo
            l’esempio della Cina: da vent’anni il prodotto interno lordo (Pil) registra una crescita reale annua del 10
            percento. In borsa, invece, il rendimento annuo nello stesso periodo è limitato al 3 percento, neppure la
            metà della borsa svizzera, con un progresso annuo del 7,6 percento. Il grafico qui a fianco indica un
            risultato analogo per i paesi emergenti asiatici. Ma è possibile un divario così marcato tra l’economia e la
            borsa? Se un paese o una regione vive un boom per molti anni, sembra legittimo presumere che anche gli
            azionisti ci guadagnino bene. La scienza giunge invece alla conclusione contraria. Diversi studi, in parte
            con dati risalenti al 1900, dimostrano che non c’è alcun nesso statistico tra la crescita del Pil di un
            paese e l’andamento dei suoi mercati finanziari. Il risultato, per quanto possa stupire, è spiegabile. Una
            crescita elevata esige investimenti. Nei paesi in rapida espansione c’è dunque fame di capitali. Le imprese
            possono attingere alle fonti di denaro in due modi: tenere per sé gli utili conseguiti e pagare solo modesti
            dividendi agli azionisti, oppure attuare un aumento del capitale. Così l’utile del gruppo deve essere
            distribuito tra diversi azionisti, il che riduce il guadagno per azione. Opposta è la situazione delle
            azioni del “Vecchio Continente”, che registrano rendimenti considerevoli nonostante la modesta crescita
            economica. Numerose aziende svizzere ed europee riposano su ben nutrite riserve di capitale. E, dal momento
            che non hanno bisogno di recuperare sul fronte degli investimenti, versano gran parte dell’utile agli
            azionisti. Inoltre molte multinazionali elvetiche hanno tempestivamente puntato sui mercati emergenti,
            beneficiando così anche del boom locale: basti citare ABB, Givaudan, Holcim, Nestlé Richemont, SGS, Swatch o
            Syngenta. L’argomento è approfondito nell’articolo “Perché cercare lontano?”. Non è purtroppo ipotizzabile
            che l’Europa esca presto dalla fase cronica di stallo. Ma c’è di che consolarsi: all’azionista conviene
            rimanere fedele alle aziende domestiche. Puntate ancora sulle azioni europee? Partecipate alla discussione!
            Altri interessanti articoli in materia di investimenti: Troppe notizie confondono le idee Risparmio – una
            parolaccia?
        </body>
    </Document>
    <Document>
        <url>https://blog.migrosbank.ch/it/la-caduta-libera-delleuro/</url>
        <id>3ABBE900408EF2A98C30493EE708A1FA</id>
        <title>La caduta libera dell’euro - Banca Migros</title>
        <body>Che cosa succede con le valute: può spiegare perché i cambi sembrano impazziti? Stiamo vivendo una corsa
            globale alla svalutazione. In prima posizione si colloca la Banca centrale europea (BCE) che, con
            l’annunciato acquisto di titoli di Stato, ha accelerato la discesa dell’euro, cominciata all’inizio del 2014
            (v. grafico). Ma con la sua politica di svalutazione la BCE è in buona compagnia: il Giappone ha cominciato
            già due anni fa a indebolire lo yen in modo mirato. Anche lì, con il nome di Abenomics, è stata messa in
            moto la stampa di moneta. L’euro ha perso parecchio terreno rispetto al dollaro. Dall’abolizione del cambio
            fisso con l’euro, il franco si è invece notevolmente apprezzato. Lo yuan cinese si muove parallelamente al
            dollaro. Le due aree geografiche perseguono lo stesso obiettivo: rendere più competitiva la zoppicante
            economia. Grazie alla valuta debole i prodotti di questi Paesi diventano più convenienti. A scapito degli
            altri partner commerciali, le cui merci esportate risultano più care. L’economia svizzera comincia ad
            accorgersene. Analogamente la Corea del Sud, per esempio, risente dello yen svalutato. A questo punto sorge
            spontanea la domanda: ma a che cosa ci serve un franco forte? Non sarebbe meglio seguire il trend ribassista
            dell’euro? A mio avviso la migliore risposta è una citazione dell’economista John Maynard Keynes, che quasi
            cento anni fa constatava: Non vi è mezzo più sicuro e subdolo per rovesciare l’attuale base della società
            rispetto a quello di svilire la valuta Secondo me l’affermazione è più che mai valida. Non conosco infatti
            nessun Paese che debba la sua ricchezza a una moneta debole. La corsa alla svalutazione può essere fermata
            in tempo? Anche l’euro era stato inizialmente votato alla stabilità. Oltre al dollaro doveva infatti
            assurgere a valuta di riferimento globale di pari dignità. Nel frattempo questo obiettivo è passato in
            secondo piano. La politica della svalutazione seguita dalla BCE ha già deluso la fiducia di molti. Sempre
            più Europei cominciano a rifugiarsi in altre monete, sebbene l’acquirente sinora più sicura dell’euro, la
            Banca nazionale svizzera, si sia nel frattempo chiamata fuori. Tra l’altro la corsa alla svalutazione
            potrebbe finire fuori controllo. È incerta, per esempio, la reazione della Cina: anche questo Paese farà
            cadere lo yuan se la crescita rallenta troppo? Così l’Europa si troverebbe sommersa da prodotti ancora più
            convenienti di provenienza cinese. E la tendenza deflazionistica, che la BCE voleva in realtà contrastare,
            si accentuerebbe. Sulla scena internazionale i fautori di una moneta stabile sono in minoranza. Con sommo
            rammarico della Svizzera. Tuttavia è ancora da dimostrare che la politica della svalutazione funzioni nel
            tempo. Anche questi articoli potrebbero interessarvi: Che succede senza cambio minimo? Il nuovo mondo dei
            tassi negativi
        </body>
    </Document>
    <Document>
        <url>https://blog.migrosbank.ch/it/gli-inquilini-riusciranno-mai-a-beneficiare-dei-tassi-bassi/</url>
        <id>6BE7C2664DA6EFB7DA38473D54801BB5</id>
        <title>Gli inquilini riusciranno mai a beneficiare dei tassi bassi? - Banca Migros</title>
        <body>Molti inquilini sono scontenti. Nonostante i tassi ipotecari ai minimi storici pagano affitti sempre più
            cari. Con il boom delle costruzioni la tendenza si è invertita. Ma questo causa problemi a sua volta. Gli
            inquilini non si sono accorti affatto dei tassi d’interesse vantaggiosi, almeno sinora. Dal 2008 il tasso
            medio delle ipoteche si è dimezzato, passando dal 3,5 al di sotto dell’1,7 percento. Nonostante ciò, i
            prezzi dei nuovi contratti d’affitto sono aumentati del 17 percento, per i contratti in essere comunque del
            9 percento. D’altro canto, l’indice nazionale dei prezzi al consumo è sceso del 2 percento dal 2008. Il
            crescente scontento tra gli inquilini è comprensibile. Tra l’altro, la tendenza al rialzo degli affitti dura
            già da molti anni, come illustra il grafico: dal 2000 i nuovi inquilini pagano addirittura oltre il 50
            percento in più, mentre il livello generale dei prezzi è salito solo del 7 percento. Gli appartamenti in
            affitto diventano sempre più cari Evoluzione degli affitti richiesti (per i nuovi inquilini), degli affitti
            esistenti (per i contratti di affitto già stipulati) e dell’indice d’inflazione. (Dati: UST, Wüest &amp;
            Partner) Gli inquilini sono dunque costretti a riservare una parte sempre maggiore del proprio budget per
            pagare l’affitto. Il grafico seguente illustra l’evoluzione dei costi suddivisi per classi di reddito. Le
            famiglie con un guadagno mensile compreso tra 6000 e 8000 franchi spendono in media il 20,4 percento per
            l’affitto, rispetto al 16,9 percento del 2000. Per la fascia immediatamente inferiore di reddito i costi
            dell’abitazione sono passati dal 21,6 al 24,9 percento. L’affitto pesa sul budget più di prima Onere
            locativo medio per classe di reddito (Dati: UFAB) Un primo spiraglio di luce per gli inquilini. Come
            anticipato nell’estate del 2015 su questo blog, negli ultimi tempi i prezzi hanno cominciato a retrocedere,
            anche se inizialmente solo per i nuovi inquilini. Nell’arco di un anno l’indice dei prezzi è sceso comunque
            dell’1,6 percento e gli affitti in essere sono saliti appena dello 0,1 percento. Ma per l’anno prossimo ci
            attendiamo una riduzione del tasso di riferimento ipotecario dall’1,75 all’1,5 percento. Di conseguenza gran
            parte degli inquilini ha diritto a una riduzione dell’affitto del 2,9 percento. Ma gli inquilini possono
            guardare favorevolmente non solo all’evoluzione dei prezzi. Anche la penuria di alloggi sta progressivamente
            riducendosi. Il motivo è la vivace attività edilizia. Su scala nazionale l’attuale offerta abitativa è di
            circa 160’000 appartamenti, il 26 percento in più rispetto a un anno fa. E questo aumento proseguirà: se da
            un lato l’immigrazione e la conseguente crescita demografica retrocedono, le licenze edilizie hanno
            raggiunto un nuovo record. Nell’arco di dieci anni il numero degli appartamenti in affitto è raddoppiato da
            15’000 a 30’000. D’altro canto per gli appartamenti di proprietà sono state rilasciate soltanto 15’000
            licenze di costruzione, 5000 in meno del 2006. Il boom dell’edilizia si è dunque spostato dalla proprietà al
            segmento degli affitti, con il rischio di una bolla speculativa. Un primo campanello d’allarme è
            rappresentato dagli appartamenti sfitti: attualmente in Svizzera il loro numero è tornato per la prima volta
            sul livello del 1999, ossia oltre quota 45’000 (5000 in più dell’anno precedente). Per gli appartamenti di
            proprietà, invece, il numero degli oggetti vuoti rimane fermo sugli 11’000. A ciò si aggiunge che il boom
            dell’edilizia non riguarda spesso i centri urbani, dove è concentrata la domanda, ma le località
            periferiche, dove si trovano ancora terreni edificabili. Lo dimostra la seguente tabella con il tasso di
            abitazioni vuote. Mentre nel cantone di Zugo, nei due cantoni di Basilea e a Ginevra gli spazi abitativi
            sono sempre molto esigui con una quota inferiore allo 0,5 percento, Appenzello Interno registra un elevato
            3,6 percento. Le città dove è particolarmente difficile trovare un appartamento libero sono attualmente
            Zurigo, Lancy, Thun e Losanna, mentre il tasso di abitazioni vuote è elevato a San Gallo, Uster ed Emmen.
            L’affitto pesa sul budget più di prima Tasso di abitazioni vuote in % per Cantone Tasso di abitazioni vuote
            in % nelle 30 maggiori città Zugo 0.34 Zurigo 0.22 Basilea-Città 0.42 Lancy 0.22 Ginevra 0.45 Thun 0.22
            Basilea-Campagna 0.47 Losanna 0.29 Obvaldo 0.61 Vernier 0.31 Vaud 0.81 Yverdon-les-Bains 0.39 Zurigo 0.85
            Basilea 0.40 Svitto 0.93 Kriens 0.44 Lucerna 1.05 Berna 0.45 Neuchâtel 1.15 Zugo 0.49 Ticino 1.21 Ginevra
            0.51 Friburgo 1.24 Sion 0.55 Svitto 1.30 Köniz 0.58 Uri 1.39 Winterthur 0.59 Nidvaldo 1.39 Coira 0.72
            Grigioni 1.53 Dietikon 0.81 Sciaffusa 1.68 Neuchâtel 0.82 Berna 1.69 Montreux 0.83 Glarona 1.69 Friburgo
            0.87 San Gallo 1.77 Lucerna 0.96 Turgovia 1.80 Dübendorf 1.02 Vallese 1.81 Frauenfeld 1.11 Appenzello
            Esterno 1.99 Sciaffusa 1.15 Giura 2.09 Rapperswil-Jona 1.17 Argovia 2.18 Lugano 1.25 Soletta 2.62 Bienne
            1.47 Appenzello Interno 3.63 La Chaux-de-Fonds 1.52 San Gallo 1.94 Uster 2.01 Emmen 2.03 Source: OFS Dopo un
            lungo periodo difficile per gli inquilini si delinea una svolta positiva, sul fronte dei prezzi e
            dell’offerta. Se la situazione nei centri urbani è solo leggermente migliorata, molte aree periferiche
            registrano un surplus di offerta. Uno dei fattori principali sono i tassi d’interesse estremamente bassi,
            che tra gli investitori istituzionali, più precisamente le nostre casse pensioni, hanno provocato una «sete»
            di investimenti. Com’è noto, per le obbligazioni della Confederazione il rendimento è negativo. Per questo
            motivo sempre più capitali di previdenza confluiscono sul mercato immobiliare. Improvvisamente si
            realizzano, anche in località poco interessanti, grandi complessi edilizi, un tempo considerati troppo
            rischiosi o troppo poco redditizi. Per gli inquilini la sostenuta attività edilizia implica prima di tutto
            che possono beneficiare di una scelta più ampia e del calo dei prezzi. Tuttavia, in un’ottica di più lungo
            termine, neppure loro sono interessati a una nuova bolla. Spesso, infatti, dietro i locatori ci sono le
            casse pensioni. Se queste hanno investito male i capitali previdenziali, anche gli inquilini dovranno
            pagarne le conseguenze.
        </body>
    </Document>
    <Document>
        <url>https://blog.migrosbank.ch/it/la-banconota-da-50-franchi-e-un-sempreverde/</url>
        <id>B33EC0FCF9E6C73C9D3B76ED0EB0BBA6</id>
        <title>La banconota da 50 franchi è un sempreverde</title>
        <body>Nell’aprile 2016 arriverà finalmente il fatidico momento, dopo i ripetuti rinvii. La primavera di
            quest’anno vedrà sbocciare un fiore del tutto particolare: la nuova banconota da 50 franchi. Undici anni fa
            è stato lanciato un concorso di idee per realizzare il design della nuova serie di banconote. Dopo
            innumerevoli rinvii, nell’aprile del 2016 entrerà in circolazione la nuova banconota da 50 franchi. Il
            design definitivo non è ancora noto. Si sa che il colore della banconota rimarrà il verde. Dal 1907, quando
            sono apparse le prime banconote, quella da 50 franchi ha sempre avuto lo stesso colore, ma le immagini
            impresse sono notevolmente cambiate nel corso del tempo. Diamo uno sguardo alla storia delle banconote
            svizzere: 1907: questa prima serie di banconote svizzere era solo temporanea. Infatti, tra la fondazione
            della Banca nazionale svizzera e l’apertura dei suoi sportelli non c’era tempo per produrre le banconote
            ufficiali. Sul davanti troneggia Helvetia, mentre sul retro sono stampati degli ornamenti. 1911: la seconda
            serie, ossia la prima ufficiale, è quella che è rimasta in circolazione più a lungo. È stata completamente
            ritirata dal mercato soltanto nel 1980. Sul davanti aveva una testa di donna, sul retro dei taglialegna.
            1918: queste erano soltanto banconote di riserva, stampate durante la guerra. La banconota da 50 franchi
            mancava. 1956: per la prima volta in una serie di banconote il davanti e il retro dovevano essere collegati
            tematicamente. Sulla banconota da 50 franchi figura davanti una testa di ragazza, dietro la raccolta delle
            mele con diverse persone. 1976: la banconota riporta sul davanti il ritratto di Konrad Gessner e dietro un
            gufo, una primula e una stella, perché Gessner era non solo un medico, ma anche un appassionato osservatore
            della natura. Per la prima volta in questa serie sono stati raffigurati personaggi storici. Il davanti e il
            retro dovevano continuare a essere armonizzati tematicamente. 1984: questa serie è stata soltanto di riserva
            e non è mai stata messa in circolazione. Anche qui era raffigurato Konrad Gessner e, dietro, erano impressi
            rami e foglie di un ciliegio. 1995: Sophie Taeuber-Arp, pittrice, ballerina e disegnatrice, è raffigurata
            sul davanti della serie tuttora in circolazione. Sul retro sono impresse le sue opere. Taeuber-Arp è
            considerata un’esponente importante dell’avanguardia e del dadaismo. Questa serie di banconote è stata
            realizzata per la prima volta con l’elaborazione elettronica delle immagini. E la nuova serie? Sulla nuova
            banconota da 50 franchi non figurerà più un ritratto sul davanti, come è avvenuto sinora. Il motto della
            nuova serie è “la Svizzera aperta al mondo” e affronta come temi la creatività, l’organizzazione,
            l’esperienza, l’umanità, il progresso e il dialogo. Il progetto è opera della grafica Manuela Pfrunder, che
            si è collocata al secondo posto nel concorso. La sua serie ha vinto in termini di realizzabilità.
        </body>
    </Document>
    <Document>
        <url>https://blog.migrosbank.ch/it/shopping-online/</url>
        <id>6833BD9018142DC9CFCE3DD25BE5021B</id>
        <title>Lo shopping online è ancora più semplice - Banca Migros</title>
        <body>Adesso fare acquisti negli online shop del gruppo Migros è ancora più comodo e veloce grazie al nuovo
            sistema di pagamento E-Pay della Banca Migros. E beneficiate di interessanti sconti. Vi capita di acquistare
            negli online shop di Digitec/Galaxus, Do it Garden, melectronics, micasa e SportXX? Allora siete in buona
            compagnia, perché sono tanti gli Svizzeri che fanno shopping direttamente su Internet. Ad esempio, nel
            nostro paese un acquisto su sei di capi d’abbigliamento e scarpe avviene online. Per l’elettronica
            d’intrattenimento e i libri la quota ha già raggiunto il 30 percento circa. Tuttavia i pagamenti online sono
            laboriosi con molte carte di credito: tirare fuori la carta, digitarne il numero a sei cifre e il codice di
            sicurezza e immettere anche la password 3-D Secure. In diversi online shop del gruppo Migros pagare è
            diventato facilissimo – senza carta di credito. Presso Digitec/Galaxus, Do it Garden, melectronics, micasa e
            SportXX beneficiate del servizio E-Pay della Banca Migros. Funziona così: nell’online shop selezionate la
            modalità di pagamento «Banca Migros» e vi identificate con la vostra ID E-Pay. A questo punto basta
            autorizzare il bonifico sul vostro smartphone e l’operazione di pagamento è già conclusa, senza bisogno di
            inserire i dati della carta di credito o di pagare in anticipo. Così come per un pagamento nell’e-banking,
            anche con E-Pay l’importo vi viene addebitato direttamente sul conto. E-Pay offre dunque un decisivo
            vantaggio rispetto al pagamento anticipato con la polizza di versamento: l’ordine viene elaborato
            immediatamente e la merce ordinata vi viene spedita subito. Per utilizzare E-Pay, dovete aver configurato il
            nuovo accesso all’e-banking della Banca Migros. Nella pagina iniziale del vostro e-banking avete attivato
            anche il servizio E-Pay alla voce Impostazioni/Servizi supplementari (maggiori informazioni sono pubblicate
            qui). Non c’è altro: d’ora in poi eseguite i vostri pagamenti negli online shop del gruppo Migros in pochi
            secondi.
        </body>
    </Document>
    <Document>
        <url>
            https://blog.migrosbank.ch/it/sette-consigli-in-materia-di-previdenza-per-le-donne-e-anche-per-gli-uomini/
        </url>
        <id>37CD43E002661971BD89DBDE22DDE2B5</id>
        <title>Sette consigli in materia di previdenza per le donne</title>
        <body>Il lavoro a tempo parziale, l’interruzione dell’attività lavorativa oppure il divorzio hanno pesanti
            ripercussioni sulla propria previdenza. Una volta questi argomenti riguardavano piuttosto le donne, oggi
            sempre di più anche gli uomini. I seguenti consigli sono dunque rivolti a entrambi i sessi. Il nostro
            sistema previdenziale fondato su 3 pilastri è stato ancorato nella Costituzione federale nel 1972. Sino a
            oggi si è dimostrato straordinariamente valido, seppure con qualche limite. In particolare, negli ultimi
            quarant’anni è cambiata molto la distribuzione dei ruoli: in passato guadagnare uno stipendio era compito
            soprattutto degli uomini, mentre le donne si occupavano della casa e dell’educazione dei figli. Questo si
            riflette anche nell’impostazione del nostro sistema previdenziale: fintanto che l’uomo lavora al 100
            percento senza interruzioni e le prestazioni previdenziali sono ripartite in pari misura tra i coniugi non
            sorgono problemi. Il divorzio, il reinserimento nell’attività professionale o il lavoro a tempo parziale
            erano allora fenomeni marginali. I problemi che ne conseguono sono concretizzati nell’esempio seguente: per
            chi riduce il proprio grado di attività dal 100 al 50 percento anche il contributo di risparmio nella cassa
            pensioni dovrebbe teoricamente dimezzarsi. In realtà scende spesso soltanto al 25 percento (v. punto 3). In
            proposito leggere anche: Disparità tra i sessi nella previdenza – Per le donne le rendite di vecchiaia sono
            inferiori a quelle degli uomini. È dunque importante conoscere le insidie del nostro sistema previdenziale.
            Solo così è possibile correggere il tiro e impedire una lacuna a livello pensionistico. I sette consigli
            seguenti potrebbero esservi utili. 1. Verificate la validità della vostra situazione previdenziale Non ci
            vuole molto per accertare la propria situazione previdenziale e vale senz’altro la pena di farlo. Per la
            cassa pensioni è sufficiente studiarsi l’attestato che viene inviato ogni anno. Il significato delle cifre è
            spiegato in modo semplice e comprensibile nella nostra guida (“Come leggere il certificato previdenziale“).
            La verifica dell’AVS è un po’ più laboriosa: in linea di principio la rendita annua si colloca, a seconda
            dello stipendio, tra un importo mensile minimo di 1175 franchi e un massimo di 2350. Per le coppie sposate
            il limite superiore è di 3525 franchi. Ma attenzione: le cifre indicate valgono solo in caso di un
            versamento ininterrotto. Leggete qui come verificare in tre mosse la vostra futura rendita AVS. 2. AVS: così
            funzionano gli accrediti per compiti educativi e gli accrediti per compiti assistenziali All’AVS è
            importante in ogni caso evitare una lacuna ai fini delle rendite. Infatti, per ogni anno di contribuzione
            mancante, la rendita si riduce di un 44°. Chi non percepisce uno stipendio, per esempio a causa di un
            percorso di studi, dovrebbe versare comunque i propri contributi all’AVS. Tuttavia, se allevate i figli
            oppure vi occupate di familiari bisognosi di assistenza, vi viene computato nella vostra futura rendita AVS.
            I figli al di sotto dei 16 anni danno diritto a un accredito per compiti educativi, che corrisponde al
            triplo della rendita minima annua, nel 2015 pari a 14‘100 franchi (ossia 12 volte 1175 franchi).
            Moltiplicando per tre questa cifra si arriva quindi a 42‘300 franchi. Se i genitori sono sposati, l’importo
            viene ripartito a metà tra i due genitori, indipendentemente dal loro coinvolgimento personale
            nell’educazione dei figli. Per un figlio il totale degli accrediti per compiti educativi è pari a 338‘400
            franchi, poi divisi per il numero complessivo degli anni di contribuzione: con 44 anni sono 7690 franchi, in
            aggiunta allo stipendio medio annuale. Importante: nel caso di più figli gli accrediti per compiti educativi
            non vengono cumulati. È determinante soltanto che almeno uno dei figli abbia meno di 16 anni. Anche i
            genitori separati o le coppie non sposate possono suddividere a metà gli accrediti per compiti educativi, a
            meno che il giudice oppure l’Autorità di protezione dei minori e degli adulti (APMA) non constati che uno
            dei genitori (di norma la madre) si assume la parte prevalente del compito educativo. È opportuno conservare
            accuratamente gli accordi in materia oppure le decisioni delle autorità sul computo dei suddetti accrediti.
            Questi documenti devono infatti essere presentati al momento della domanda di rendita prima del
            pensionamento. Analogamente all’accredito per compiti educativi, anche l’assistenza a familiari bisognosi
            può essere fatta valere per la determinazione della rendita AVS. L’ammontare dell’accredito è lo stesso e
            anche qui viene diviso a metà tra i coniugi. Si applicano tuttavia determinati criteri per stabilire quando
            una persona è bisognosa di assistenza. 3. Prudenza con il lavoro a tempo parziale Sempre più persone
            lavorano a tempo parziale. Tra le donne la quota ha nel frattempo raggiunto addirittura il 60 percento.
            Nella maggior parte dei casi, tuttavia, il lavoro a tempo parziale comporta un notevole peggioramento della
            situazione previdenziale. Il motivo è la cosiddetta deduzione di coordinamento, attualmente pari a 24‘675
            franchi, trattenuta dallo stipendio netto. Facciamo un esempio: chi lavorando al 100 percento guadagna
            78‘000 franchi, deducendo i 24‘675 franchi arriva a uno stipendio assicurato di 53‘325 franchi. Chi ha lo
            stesso stipendio base, ma lavora soltanto al 50 percento, vede diminuire il proprio salario assicurato nel
            secondo pilastro a 14‘325 franchi (39‘000 franchi meno 24‘675 franchi). In altri termini il contributo di
            risparmio nella previdenza professionale raggiunge solo un quarto (il 50 percento di 53‘325 franchi
            corrisponderebbe a un salario assicurato di 26‘662 franchi). Se lo stipendio scende sotto la soglia
            d’entrata di 21‘150 franchi, il datore di lavoro non è più obbligato ad affiliare il dipendente alla cassa
            pensioni. Ciò potrebbe succedere se qualcuno svolge due lavori a tempo parziale al 25 percento, ognuno con
            uno stipendio annuo di 19‘000. Esistono tuttavia casse pensioni, che trattano più generosamente i lavoratori
            a tempo parziale, nel senso che adattano la deduzione di coordinamento al grado di occupazione. Per saperne
            di più potete consultare questo link. Verificate dunque con il vostro istituto di previdenza a quanto
            ammonta la deduzione di coordinamento nel vostro caso. 4. Attenzione in caso di divorzio In un divorzio il
            capitale accumulato nella previdenza professionale costituisce, nella maggior parte dei casi, la parte
            prevalente del patrimonio, spesso è addirittura l’unica risorsa finanziaria. In linea di massima il
            patrimonio messo da parte durante il matrimonio viene diviso a metà, ma purtroppo mancano regole precise su
            come viene effettuata questa ripartizione, per esempio se gli averi della cassa pensioni versati dal marito
            siano accreditati alla parte obbligatoria o a quella sovraobbligatoria dell’avere previdenziale della
            moglie. E il denaro in ballo è parecchio. Nella maggior parte dei casi, infatti, sia la remunerazione sia il
            tasso di conversione sono molto peggiori nella parte sovraobbligatoria. In alcuni casi quest’ultimo ammonta
            appena al 5 percento, mentre alla parte obbligatoria si applica un tasso di conversione del 6,8 percento. In
            altri termini, per ogni 100‘000 franchi di avere di previdenza viene versata una rendita annua di vecchiaia
            di 6800 franchi (con il 5 percento sarebbero solo 5000). Chi in seguito a divorzio cede una parte del suo
            capitale di previdenza può compensare questo importo con un riscatto nella cassa pensioni. Il relativo
            importo è deducibile dal reddito imponibile e per questo motivo viene ripartito su più anni nella maggior
            parte dei casi. Anche qui è comunque opportuno verificare dove va a finire questo denaro. La prassi può
            variare notevolmente a seconda dell’istituto di previdenza. Maggiori informazioni sulla parte obbligatoria e
            su quella sovraobbligatoria del secondo pilastro sono pubblicate qui. 5. Il rischio della convivenza per la
            copertura previdenziale La legge non disciplina esplicitamente la forma della convivenza. Proprio in materia
            di previdenza ciò può comportare pesanti ripercussioni, soprattutto per il partner che guadagna meno. È
            particolarmente evidente per il primo pilastro: dal punto di vista giuridico i partner conviventi sono
            single. Ciò significa che al decesso del partner non percepiscono una rendita vedovile. Anche in caso di
            divorzio il capitale accumulato nell’AVS non è ripartito come per le persone coniugate. Soprattutto chi
            riduce in misura notevole la propria attività professionale dovrebbe assolutamente evitare una lacuna nel
            primo pilastro e versare all’AVS il contributo annuo minimo di 480 franchi. Inoltre gli accrediti per
            compiti educativi possono essere interamente registrati sul conto del partner che non lavora. Sul fronte
            della previdenza professionale il trattamento del convivente dipende molto dal regolamento applicato dalla
            rispettiva cassa pensioni. Sebbene non esista alcun obbligo legale, in caso di decesso molte casse versano
            spontaneamente una rendita o una prestazione in capitale a condizione che siano soddisfatti determinati
            requisiti. È dunque opportuno informare tempestivamente la cassa pensioni del rapporto di convivenza. In
            caso di separazione, tuttavia, il patrimonio della cassa pensioni non viene suddiviso, come avviene per le
            coppie sposate. Esistono comunque anche casi in cui le coppie conviventi sono favorite ai fini della rendita
            AVS, ossia quando entrambi guadagnano più o meno lo stesso stipendio: mentre la rendita massima AVS per i
            coniugi ammonta a 3525 franchi al mese (150 percento della rendita massima individuale di 2350 franchi), la
            rendita per la vecchiaia in caso di convivenza può salire fino a 4700 franchi (200 percento di 2350
            franchi). Ma se uno dei partner muore, chi sopravvive si trova in una posizione migliore con il matrimonio
            grazie alla rendita per i superstiti. 6. Il pilastro 3a conviene in ogni caso Il modo migliore di impedire
            una lacuna nella previdenza per la vecchiaia è di effettuare versamenti regolari nel pilastro 3a. Tra
            l’altro il fisco lo incoraggia con generose agevolazioni sulle tasse. Qui trovate un esempio di calcolo che
            quantifica gli sgravi fiscali. E in un altro articolo del Blog illustriamo le notevoli discrepanze
            regionali: a seconda del luogo di domicilio è possibile risparmiare fino a cinque volte più tasse (v.
            “Quando gli ultimi sono i primi“). I dati della Banca Migros dimostrano che il terzo pilastro è molto
            apprezzato anche dalle donne, cui nello scorso anno è pur sempre attribuibile il 45 percento dei versamenti.
            Importante: anche le persone che guadagnano poco, quindi sono al di sotto della soglia d’entrata della
            previdenza professionale (stipendio annuo di 21’150 franchi), possono avvalersi del pilastro 3a. Il
            versamento massimo per i lavoratori affiliati a una cassa pensioni è attualmente di 6768 franchi. Chi lavora
            a tempo parziale e non aderisce a una cassa pensioni può versare al massimo il 20 percento dello stipendio
            annuo netto, analogamente ai lavoratori autonomi, ossia 4000 franchi per un reddito di 20‘000 franchi. 7. Il
            riscatto nella cassa pensioni Nella maggior parte dei casi gli affiliati a una cassa pensioni non hanno
            pienamente sfruttato il proprio potenziale di riscatto (maggiori dettagli sono pubblicati qui). Proprio le
            donne, che per la maternità hanno interrotto l’attività lavorativa oppure hanno provvisoriamente ridotto il
            grado di occupazione, possono di norma riscattare importi piuttosto elevati nella cassa pensioni. Un altro
            vantaggio è rappresentato dal fatto che queste somme sono deducibili dal reddito imponibile. Per
            interrompere la progressione fiscale vale spesso la pena di ripartire il riscatto su diversi anni (v.
            Consigli fiscali sulla previdenza). Per i più giovani il pilastro 3a è prioritario per un semplice motivo:
            qui l’agevolazione fiscale è concessa solo nell’anno in corso, quindi chi non effettua il versamento non può
            più recuperarlo. Nel secondo pilastro è diverso: il momento del riscatto può essere scelto liberamente. Per
            la maggior parte delle persone vale dunque la pena di cominciare a investire nella cassa pensioni a partire
            da 50 – 55 anni, quando molti guadagnano di più, quindi la progressione fiscale è più elevata. Tra l’altro a
            questa età le deduzioni fiscali solitamente diminuiscono, perché i figli sono ormai diventati adulti.
        </body>
    </Document>
    <Document>
        <url>https://blog.migrosbank.ch/it/tag/sessi/</url>
        <id>71B91560ACF2E690BD0A0C8B56C0973C</id>
        <title>Sessi Archivio - Banca Migros</title>
        <noindex>noindex,follow</noindex>
        <body>Ogni anno i nostri istituti di previdenza pagano rendite di vecchiaia per oltre 50 miliardi di franchi.
            Quanto di questa somma ricevono le donne e quanto spetta agli uomini? Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/12/</url>
        <id>5563411030AC4091656A0785019A046E</id>
        <title>Finanza e dintorni Archives - Page 12 of 12 - Banca Migros</title>
        <noindex>noindex,follow</noindex>
        <body>D’ora in poi ogni volta che utilizza la M-Card o la carta Maestro può mettere denaro da parte, per
            realizzare i suoi desideri o da offrire a un nipotino. Il risparmio dell’arrotondamento può essere attivato
            con estrema facilità nel suo e-Banking. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/congiuntura/pagina/3/</url>
        <id>3E80D4C0273B48CA94B454218CA9869C</id>
        <title>Congiuntura Archivio - Page 3 of 4 - Banca Migros</title>
        <noindex>noindex,follow</noindex>
        <body>Tre grandi esperimenti economici contraddistinguono la nostra epoca. Per il momento il loro esito è
            incerto. Ecco perché c’è da attendersi una fase di instabilità sui mercati finanziari. Continuare a leggere
        </body>
    </Document>
    <Document>
        <url>https://blog.migrosbank.ch/it/leuro-e-luovo-strapazzato-grecia/</url>
        <id>5AFF19FDDBE28E4315BFBBF59BCACCA6</id>
        <title>L’euro e l’uovo strapazzato - La grecia</title>
        <body>Come si separa il tuorlo dall’albume in un uovo strapazzato? È più o meno così che si presenta il dilemma
            dell’eurozona. Questo persistente caos relativo a una possibile uscita della Grecia dall’Unione monetaria
            mostra soprattutto una cosa: l’euro ha gravi difetti di costruzione. Le carenze dell’area monetaria europea
            vengono sempre più chiaramente alla luce: le strutture economiche dei vari Paesi dell’area euro sono troppo
            diverse per poter essere compresse in un’unica politica monetaria. Da un lato, i Paesi membri dell’Europa
            meridionale registrano una massiccia disoccupazione. Hanno quindi bisogno di iniezioni di liquidità e di un
            deprezzamento dell’euro per mitigare la crisi economica. Completamente diversa è la situazione della
            Germania, le cui esportazioni realizzano un enorme surplus, e ciò suggerisce una politica monetaria più
            restrittiva e una moneta forte. Mentre in Germania la disoccupazione è scesa al livello più basso da oltre
            trent’anni, i capitali che non generano profitti a causa dei tassi d’interesse bassi preoccupano
            risparmiatori e pensionati. L’euro non favorisce quindi l’integrazione dei Paesi membri come avrebbe dovuto,
            ma acuisce i contrasti. La recente escalation della Grecia non è affatto inattesa, e non sarà nemmeno
            l’ultima crisi dell’eurozona. La ragione principale per cui non ci sono già state dinamiche di questo tipo è
            solo una: i costi elevatissimi di un’uscita. Ecco perché l’eurozona assomiglia a un uovo strapazzato: così
            come in questo caso è difficile separare l’albume dal tuorlo, anche l’Unione monetaria può essere scissa
            solo in condizioni caotiche. L’eventualità di un’uscita non è nemmeno contemplata nei trattati dell’euro. La
            possibilità che un Paese si potesse sviluppare meglio al di fuori dell’eurozona è stata semplicemente
            negata. Numerosi esempi, come il caso dell’Islanda, hanno efficacemente dimostrato l’immenso valore di una
            propria moneta e di una propria politica monetaria proprio in una difficile crisi. Dopo il 2007 il PIL
            dell’Islanda è calato di quasi il 10%. Ma la banca centrale ha reagito tempestivamente e in breve tempo ha
            fatto scendere la corona di circa il 50%. Inoltre, il governo ha presto ottenuto un’alleviamento del debito,
            liberando il Paese dall’onere del credito. Grazie a queste misure, l’Islanda si è rapidamente ripresa da una
            grave crisi. Il numero di turisti rispetto al 2007 è raddoppiato. Già dal 2013 il Paese ha di nuovo un tasso
            di crescita di oltre il 3% e nell’arco di quattro anni la disoccupazione si è dimezzata. La Grecia ha invece
            perso tempo prezioso nella battaglia contro la crisi. Dato che l’uscita dall’eurozona comporta costi
            elevatissimi, non c’è praticamente speranza che le cupe prospettive migliorino nel breve termine,
            indipendentemente dalla decisione che verrà presa. Se il Paese esce dall’Unione monetaria, l’economia dovrà
            sopportare pericolose turbolenze e la situazione peggiorerà ulteriormente. Solo in un secondo momento
            l’introduzione della dracma potrebbe portare una ripresa del turismo e delle esportazioni. Rimanendo
            nell’Unione monetaria, la Grecia continuerà a dover essere un postulante che dipende dai Paesi creditori e,
            in settori importanti, la sua politica verrà dettata dall’esterno. Per la Svizzera questi disordini
            significano che il franco continua ad attrarre come valuta rifugio. Il settore dell’export, in particolare,
            deve combattere ancor più contro un franco nettamente sopravvalutato. Si allontana ulteriormente anche la
            prospettiva di un incremento degli interessi. Rimane ancora la possibilità che gli elettori greci
            impediscano un’ulteriore escalation votando contro la Grexit, a favore di altri tentativi all’interno
            dell’eurozona. Per entrambe le parti, Grecia e UE, sarebbe importante porre fine quanto prima all’incertezza
            attuale. In proposito leggere anche: I veri motivi dello stallo in Europa
        </body>
    </Document>
    <Document>
        <url>https://blog.migrosbank.ch/it/la-costanza-paga/</url>
        <id>9527FA02713630759AE90FAB6F3CACB1</id>
        <title>La costanza paga - Banca Migros</title>
        <body>Cominciate già a inizio anno a investire regolarmente nel pilastro 3a. Con un investimento costante,
            infatti, raggiungete prima la meta. Beneficiate dunque dei vantaggi di un ordine permanente in fondi anche
            per la previdenza. Molti aspettano la fine dell’anno per versare l’intero importo annuale nel pilastro 3a.
            Chi, invece, comincia già a inizio anno beneficia più a lungo dei tassi preferenziali del conto di
            previdenza. Non dovrebbe aspettare sino a fine anno neppure chi preferisce i fondi previdenziali al conto
            per il pilastro 3a. In questo caso è utile il nuovo ordine permanente in fondi per la previdenza.
            Investimenti anticiclici Grazie all’ordine permanente investite regolarmente importi costanti nei fondi
            previdenziali. Ciò genera un comportamento anticiclico e riduce i rischi dell’investimento. Infatti, se le
            borse salgono e le quote dei fondi si apprezzano, con la somma costante da investire si acquista un numero
            sempre inferiore di quote. Ciò consente di subire perdite più contenute quando la borsa inverte la rotta.
            Viceversa, se i mercati scendono, l’importo costante permette di acquistare un numero maggiore di quote a un
            prezzo più conveniente. L’investimento viene effettuato sempre alla metà del mese, a condizione che
            l’ammontare stabilito sia disponibile sul conto di previdenza. È possibile investire in uno dei quattro
            fondi previdenziali della Banca Migros già a partire da 50 franchi al mese. Negli ultimi cinque anni questi
            fondi hanno ottenuto performance medie annue dal 2,5 al 4,5%. Più di un ordine permanente in fondi
            Contemporaneamente rimanete flessibili: l’ordine permanente in fondi può essere sospeso in qualunque momento
            in modo provvisorio o definitivo. Generalmente è consigliabile interrompere un ordine permanente una volta
            raggiunti 50 000 franchi circa. A partire da questa somma sarebbe opportuno aprire un secondo conto e
            deposito di previdenza con un nuovo ordine permanente in fondi. Al momento opportuno ciò consentirà un
            prelevamento scaglionato del pilastro 3a il che, di norma, significa meno tasse da pagare. Maggiori
            informazioni sull’ordine permanente in fondi per la previdenza sono pubblicate qui. Basta scaricare
            dall’e-banking il modulo per l’apertura oppure richiederlo al proprio consulente o alla Service Line
            telefonando al numero 0848 845 400.
        </body>
    </Document>
    <Document>
        <url>https://blog.migrosbank.ch/it/tag/ordine-permanente/</url>
        <id>F3841F54B19EE52CE4A34F1B5664A41F</id>
        <title>Ordine permanente Archivio - Banca Migros</title>
        <noindex>noindex,follow</noindex>
        <body>Cominciate già a inizio anno a investire regolarmente nel pilastro 3a. Con un investimento costante,
            infatti, raggiungete prima la meta. Beneficiate dunque dei vantaggi di un ordine permanente in fondi anche
            per la previdenza. Continuare a leggere
        </body>
    </Document>
    <Document>
        <url>https://blog.migrosbank.ch/it/il-mondo-dei-tassi-e-sottosopra-cosa-significa-per-i-risparmiatori/</url>
        <id>EAC4951FCE8A0E0D3EF498F7F6D85D4C</id>
        <title>Il mondo dei tassi è sottosopra</title>
        <body>Un tempo risparmiare era la cosa più semplice del mondo. Il capitale si moltiplicava praticamente da solo.
            Ma senza interessi non funziona più, a meno che non si investa a lungo termine in azioni. Risparmiare
            significa lasciare lavorare il denaro per conto suo, in cambio di interessi. Così abbiamo imparato tutti una
            volta. Ma dallo scoppio della crisi finanziaria questa regola non vale più: per lottare contro la crisi le
            banche centrali hanno continuato ad abbattere i tassi, addirittura abolendo gli interessi composti. In fondo
            era grazie a questa componente che il risparmio diventava davvero proficuo: bastava avere un po’ di pazienza
            e il patrimonio e gli interessi introitati ogni anno si raddoppiavano – del tutto automaticamente. Grazie
            agli interessi composti il capitale non cresceva in modo lineare, bensì esponenziale. Una differenza di
            assoluta importanza! Se vi suona un po’ astratto, con la regola del 72 vi apparirà concreto e comprensibile.
            Dividete il numero 72 per il tasso d’interesse e saprete quanto ci vuole per raddoppiare il capitale. Con un
            tasso del 6 percento il capitale è raddoppiato già dopo dodici anni. Per lungo tempo una remunerazione del 4
            percento era considerata normale: era il tasso minimo sul patrimonio delle casse pensioni dal 1985 al 2002
            compreso. Persino le obbligazioni della Confederazione svizzera, a rischio zero, rendevano ancora il 4
            percento nel 2000 (v. grafico). Per raddoppiare il capitale occorrevano dunque 18 anni. Oggi possiamo
            sognarcelo: il tasso d’interesse dei titoli di stato è progressivamente diminuito al 2 percento (36 anni per
            raddoppiare il capitale), poi all’1 percento (72 anni) e nel frattempo è precipitato addirittura allo 0,1
            percento. Azioni con rendimenti interessanti Il rendimento dell’obbligazione della Confederazione a 10 anni
            è sceso dal quattro percento praticamente a zero. Viceversa, le azioni svizzere hanno raddoppiato il
            rendimento del dividendo. Le azioni si muovono esattamente all’opposto. Dal 2000 il rendimento dei dividendi
            nello Swiss Market Index è salito dall’1,5 percento al 3 percento, pertanto il tempo necessario per
            raddoppiare il capitale si è dimezzato da 48 a 24 anni. Ciò significa che il benefico effetto degli
            interessi composti oggi non riguarda più le obbligazioni, come succedeva una volta, bensì le azioni,
            diventate i nuovi titoli fruttiferi. Certo, per investire in azioni occorre un orizzonte temporale di almeno
            dieci anni. A breve termine, infatti, le quotazioni delle borse possono registrare massicce fluttuazioni. Ma
            grazie a un rendimento annuo dei dividendi pari al 3 percento si crea con il tempo un rassicurante
            cuscinetto di riserva. Come azionisti potete dunque continuare a fidarvi della vecchia teoria che il denaro
            lavora per voi. Anche questi articoli potrebbero interessarvi: Sette tabù per gli investitori Tassi bassi –
            Rischio alto?
        </body>
    </Document>
    <Document>
        <url>https://blog.migrosbank.ch/it/pagina/14/</url>
        <id>F255028731DB20629A05D503BBEFAE61</id>
        <title>Blog Banca Migros</title>
        <body>Le economie dei paesi dell’euro divergono sempre più tra loro, il che è negativo per la Svizzera: come
            dimostra la nostra analisi, l’economia svizzera ha il maggiore svantaggio valutario proprio nei confronti
            della Germania, che è il principale partner commerciale. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/9/</url>
        <id>219AA7211A8A95594CD617862ACD6C08</id>
        <title>Finanza e dintorni Archives - Page 9 of 12 - Banca Migros</title>
        <noindex>noindex,follow</noindex>
        <body>Di solito, il reddito diminuisce con il pensionamento. Si riduce così la sostenibilità finanziaria della
            casa propria. Basandoci sulla nostra esperienza nella consulenza, vi mostriamo diverse soluzioni possibili
            per superare le difficoltà. Continuare a leggere
        </body>
    </Document>
    <Document>
        <url>https://blog.migrosbank.ch/it/la-hit-parade-delle-tasse-con-il-pilastro-3a/</url>
        <id>73A250288EC30C4E0B9EDAA3B336F254</id>
        <title>La hit parade delle tasse con il pilastro 3a - Banca Migros</title>
        <body>Il sistema più semplice per pagare meno tasse è un versamento nel terzo pilastro. Ma le differenze a
            livello di deduzioni fiscali sono enormi: con un reddito di 80’000 franchi l’importo oscilla fra 320 e 2280
            franchi. Qui spieghiamo chi ne beneficia e in quale Misura. Proprio nella situazione attuale, con i tassi
            d’interesse ai minimi storici, i versamenti nel pilastro 3a sono particolarmente vantaggiosi. Infatti i
            proventi dipendono solo in misura limitata dal livello dei tassi, mentre ha un peso molto maggiore il regalo
            del fisco che, tuttavia, può variare notevolmente. Lo stipendio conta sicuramente, ma altri due fattori sono
            più importanti. Nel seguente esempio partiamo da un reddito netto di 80’000 franchi. Nel migliore dei casi
            la deduzione fiscale raggiunge 2280 franchi. Questo è lo sgravio riconosciuto a un single, domiciliato a
            Ginevra, che versa il massimale concesso nel pilastro 3a. La nostra hit parade dei vantaggi fiscali per i
            single mostra che anche a Neuchâtel, Liestal o San Gallo il risparmio è nettamente superiore ai 2000
            franchi, mentre a Zugo raggiunge appena i 1110 franchi. La classifica delle agevolazioni fiscali Deduzione
            fiscale per un single e per una famiglia con due figli. I dati si riferiscono a un reddito netto di 80’000
            franchi e al massimo versamento possibile nel pilastro 3a che, per i lavoratori dipendenti affiliati a una
            cassa pensioni, è pari a 6768 franchi l’anno. Oltre al domicilio, anche lo stato civile ha un impatto
            notevole. Prendiamo l’esempio di Ginevra: se consideriamo una famiglia composta da marito, moglie e due
            figli invece di un single, a parità di reddito l’agevolazione fiscale scende da 2280 ad appena 1280 franchi.
            E a Zugo la stessa tipologia di famiglia riesce a risparmiare solo 320 franchi invece di 1110, pur versando
            l’identica somma nel terzo pilastro. Conclusione: con il terzo pilastro i single risparmiano molto più delle
            famiglie. Questa discrepanza cresce ulteriormente perché, di norma, le famiglie con figli devono sostenere
            spese più elevate, quindi spesso riescono a versare meno del massimale concesso nel terzo pilastro. Nel
            seguente grafico, che si riferisce alle famiglie, abbiamo pertanto calcolato un versamento di soli 4000
            franchi. Ipotizziamo che entrambi i partner lavorino, quindi partiamo da un reddito complessivo più elevato,
            pari a 100’000 franchi. Nonostante ciò, la deduzione fiscale è al massimo di poco superiore a 1000 franchi
            (Neuchâtel) e al minimo di soli 240 franchi (Zugo). Agevolazioni limitate per le famiglie Deduzione fiscale
            per una famiglia con due figli, un reddito cumulato di 100’000 franchi e un versamento di 4000 franchi. Il
            terzo pilastro è molto più redditizio per una coppia senza figli, dove i coniugi lavorano e raggiungono un
            reddito elevato di 140’000 franchi. Se entrambi riescono a versare il massimale di 6768 franchi, a Ginevra
            ottengono deduzioni fiscali pari a 4730 franchi. Anche nella maggior parte delle altre località i risparmi
            superano i 3000 franchi. A partire da questo livello retributivo le agevolazioni fiscali salgono
            relativamente di poco: ad esempio, se la coppia domiciliata a Ginevra aumenta il proprio reddito a 200‘000
            franchi, la deduzione cresce di poco più di 1000 franchi a 5800. Le coppie ricche con doppio reddito sono le
            più favorite Deduzione fiscale per una coppia senza figli, un reddito netto di 140’000 franchi e un
            versamento di 6768 franchi ciascuno. Il fattore determinante ai fini della deduzione fiscale è la cosiddetta
            aliquota fiscale marginale, che indica di quanto viene tassato un aumento del reddito. Un’aliquota fiscale
            marginale del 30 percento significa dunque che, se il reddito sale di 1000 franchi, 300 franchi vanno al
            fisco. Nel precedente esempio delle coppie con doppio reddito l’aliquota fiscale marginale raggiunge il 33,8
            percento a Ginevra e solo il 13,2 percento a Zugo. In altre parole, dove l’onere fiscale è elevato è
            particolarmente opportuno sfruttare le possibilità di risparmio offerte dal pilastro 3a. Per sapere quanto
            potete risparmiare con il vostro versamento bastano pochi clic nel nostro calcolatore fiscale.
        </body>
    </Document>
    <Document>
        <url>https://blog.migrosbank.ch/it/se-un-familiare-muore-allimprovviso/</url>
        <id>DEB9A21543E714C93AA85A8E57D7F140</id>
        <title>Se un familiare muore all’improvviso - Banca Migros</title>
        <body>Dopo il decesso di un cliente la Banca Migros blocca provvisoriamente i suoi conti e depositi, per
            tutelare gli interessi degli eredi. I familiari si trovano regolarmente confrontati con numerose domande in
            proposito. 1. Come viene a sapere la Banca Migros del decesso del titolare di un conto? La banca viene di
            solito informata dai familiari. Ma può provvedere anche un esecutore testamentario, un rappresentante degli
            eredi o un amministratore dell’eredità, se viene nominato. 2. Che cosa succede se la Banca Migros viene a
            conoscenza del decesso del titolare di un conto? La Banca Migros blocca provvisoriamente la relazione (fa
            eccezione il conto congiunto, v. domanda 9), ma i pagamenti rimangono possibili entro certi limiti. 3. Fino
            a che punto gli eredi hanno accesso al conto? Con il decesso del titolare di un conto tutti i beni
            patrimoniali depositati presso la banca passano ai suoi eredi, che fino alla definitiva divisione ereditaria
            costituiscono una comunione ereditaria, autorizzata a disporre del lascito solo congiuntamente. Per esempio,
            i prelevamenti sull’eredità o l’estinzione del conto esigono il consenso di tutti gli eredi. D’altro canto
            la Banca Migros consente anche a uno solo degli eredi di presentare le fatture che sono in rapporto con il
            decesso. 4. Fino a che punto hanno accesso al conto anche i conviventi e altre persone? Il convivente può
            essere nominato erede dal testatore con un testamento o un contratto successorio. In tal modo ottiene
            tuttavia soltanto lo status di legatario, quindi non fa parte della comunione ereditaria che dispone
            congiuntamente del lascito. La comunione ereditaria non può neppure attribuire al convivente del testatore
            la facoltà di disporre dei conti (per possibili alternative di accesso al conto v. domande 7 e 9). Oltre ai
            membri della comunione ereditaria, altre persone possono essere autorizzate a disporre del lascito, in
            particolare l’esecutore testamentario (nominato dal testatore quando era ancora in vita), il rappresentante
            degli eredi (nominato dalla comunione ereditaria, se necessario) o l’amministratore dell’eredità (nominato
            dall’autorità, per esempio se non tutti gli eredi sono noti). 5. Quali diritti d’informazione vantano gli
            eredi nei confronti della banca? In caso di decesso i diritti contrattuali d’informazione del titolare del
            conto passano ai suoi eredi. Questi diritti possono essere fatti valere da ogni erede singolarmente e
            indipendentemente dagli altri eredi. Sono inoltre intitolati a chiedere informazioni l’esecutore
            testamentario, il rappresentante degli eredi e l’amministratore dell’eredità. Il diritto d’informazione non
            si riferisce soltanto alla situazione patrimoniale nel giorno del decesso. La banca fornisce informazioni
            anche su tutti i fatti e le situazioni fino al decesso del testatore, se hanno ripercussioni sul lascito e,
            quindi, potrebbero toccare gli interessi degli eredi. 6. Esistono elementi su cui la banca non deve fornire
            informazioni? I diritti d’informazione degli eredi sono limitati qualora violino i diritti della personalità
            del defunto titolare del conto. Questo succede se il titolare del conto aveva espresso la volontà di tenere
            segrete determinate questioni ai suoi eredi, ad esempio se avesse frequentato locali a luci rosse, avesse
            avuto un amante o un figlio al di fuori del matrimonio. Se gli eredi chiedono i dettagli dei pagamenti, la
            banca li rimanda al giudice competente, che valuta da un lato i diritti d’informazione degli eredi e
            dall’altro i diritti della personalità del defunto titolare del conto. 7. Il partner superstite può
            continuare a disporre del conto se è titolare di una procura presso la banca? La procura bancaria non si
            estingue con la morte di chi l’ha conferita, ma viene in un certo senso «congelata» per tutelare gli
            interessi della comunione ereditaria. Di conseguenza, fino all’avvenuta divisione ereditaria la Banca Migros
            autorizza solo limitatamente pagamenti che attingono al lascito da parte del procuratore, ad esempio per le
            spese di sepoltura, le spese mediche e delle cure a domicilio, gli affitti, l’elettricità e l’acqua, le
            spese per il fabbisogno quotidiano ecc. 8. La procura generale legalizzata da un notaio ha una maggiore
            forza di legge rispetto alla procura bancaria nelle relazioni con la banca? No. In linea di massima il
            settore bancario accetta soltanto procure proprie. Riconoscendo soltanto le procure bancarie depositate
            presso di essa, nell’interesse del cliente la banca garantisce che nessuno possa eseguire operazioni
            finanziarie a svantaggio del testatore con una procura eventualmente datata e, nel frattempo, revocata.
            Inoltre le procure bancarie sono concepite appositamente per le operazioni bancarie, quindi evitano
            formulazioni e contenuti equivoci. 9. Esistono alternative alla procura bancaria per salvaguardare la
            capacità finanziaria del partner superstite? La soluzione più semplice per i due conviventi è tenere due
            conti separati, ognuno intestato a proprio nome. Una seconda alternativa è rappresentata dal conto
            congiunto, che consente al partner superstite di disporre dell’intero patrimonio. Fino alla conclusione
            della divisione ereditaria rimane tuttavia soggetto all’obbligo d’informazione nei confronti degli altri
            membri della comunione ereditaria. 10. Sarebbe opportuno nominare esecutore testamentario il partner
            superstite? A seconda della complessità della struttura familiare, ad esempio in presenza di figli nati da
            precedenti matrimoni, può essere un problema se funge da esecutore testamentario il partner superstite
            invece di una terza persona. Occorre inoltre osservare che la funzione dell’esecutore testamentario comporta
            notevoli obblighi, che possono superare le competenze di una persona non esperta.
        </body>
    </Document>
    <Document>
        <url>https://blog.migrosbank.ch/it/autore/nadine-gloor/pagina/2/</url>
        <id>C89B811E35CFD365B4BB7B764B4AFF20</id>
        <title>Nadine Gloor, Autore di Banca Migros - Page 2 of 2</title>
        <body>La ricerca della casa giusta può mettere i nervi a dura prova. Lo sanno bene anche i nostri due
            protagonisti. Ci intrufoliamo nel salotto virtuale di Tim e Lea. Continuare a leggere
        </body>
    </Document>
    <Document>
        <url>https://blog.migrosbank.ch/it/perche-il-franco-forte-e-una-benedizione-per-la-svizzera/</url>
        <id>C8288D679F6D08A7525F73700CBDD583</id>
        <title>Perché il franco forte è una benedizione per la Svizzera - Banca Migros</title>
        <body>La forza della crescita del nostro Paese viene regolarmente sottovalutata. Per questo mostriamo l’ottima
            tenuta della nostra economia nel raffronto internazionale e spieghiamo il ruolo del franco forte. 74’000
            miliardi di dollari: questo è l’ammontare raggiunto dai beni e servizi prodotti nel nostro pianeta lo scorso
            anno. Vent’anni fa il prodotto interno lordo mondiale era di soli 32’000 miliardi, quindi è più che
            raddoppiato. Vi ha senz’altro contribuito la crescita della popolazione mondiale, pari a 1,6 miliardi di
            persone. Ma un altro fattore è ancora più importante: le persone vivono molto meglio di prima. Sono
            soprattutto i paesi emergenti a beneficiare del maggiore benessere. La loro quota nel Pil mondiale è
            aumentata infatti dal 22 al 39 percento. Alla base vi è in primo luogo la sensazionale crescita della Cina.
            D’altro canto il peso dei paesi industrializzati è retrocesso dal 78 al 61 percento. In termini relativi i
            paesi occidentali escono dunque chiaramente sconfitti dagli ultimi due decenni. Come ben evidenzia il
            grafico, esistono tuttavia grosse discrepanze tra i paesi industrializzati. Il crollo del Giappone è quasi
            drammatico. La sua quota nel Pil mondiale si è dimezzata, passando dal 13,7 al 6,0 percento. Gli Stati
            Uniti, invece, si sono difesi bene. Grazie alla rapida ripresa messa a segno dopo la crisi finanziaria,
            l’America ha quasi recuperato il distacco rispetto alla crescita mondiale del Pil. I vincitori e i vinti
            degli ultimi vent’anni Il grafico illustra la crescita nominale del Pil in diversi paesi rispetto al Pil
            mondiale. Esempio di lettura 1: la quota dei paesi emergenti è salita dal 22% al 39% dal 1997 a oggi, dunque
            il loro peso nel Pil mondiale rappresenta ora l’80% in più rispetto a vent’anni fa. Esempio di lettura 2:
            nel 1997 la quota della Svizzera ammontava allo 0,91% e, da allora, è diminuita di poco, raggiungendo lo
            0,88%. Di conseguenza la curva della Svizzera è rimasta quasi costante. (Dati: Fmi) L’andamento della
            Svizzera è molto positivo. Vent’anni fa la quota del nostro Paese nella produzione mondiale di beni e
            servizi era pari allo 0,9 percento, un livello che siamo riusciti a mantenere sino ad oggi nonostante
            l’avanzata dei paesi emergenti. Ma com’è stato possibile? Mentre il Pil mondiale è raddoppiato dal 1997, la
            Svizzera non ha vissuto un simile exploit (in concreto il Pil è aumentato dai 420 miliardi di franchi del
            1997 ai 650 miliardi dello scorso anno). La risposta è l’andamento del franco svizzero. Per confrontare la
            crescita dei diversi paesi, i dati del Pil devono essere misurati in un’unica valuta, solitamente il
            dollaro. Dal momento che il franco si è continuamente apprezzato in qualità di valuta più forte al mondo,
            anche la crescita della Svizzera è risultata superiore rispetto a quella di gran parte dei paesi
            industrializzati. Dal grafico emerge chiaramente il sempre maggiore vantaggio rispetto alla Germania: anche
            se il nostro vicino di casa settentrionale è tra i «virtuosi» europei in termini di crescita, la sua quota
            nel Pil mondiale diminuisce. Perché? Una sostanziale differenza rispetto alla Svizzera risiede
            nell’andamento della moneta: a differenza del franco, l’euro si è continuamente svalutato, quindi la
            Germania, così come l’Eurozona nel suo insieme, ha fornito un contributo sempre inferiore del Pil mondiale.
            Soprattutto l’Europa e il Giappone cercano la loro salvezza nella debolezza della propria moneta. È vero che
            questa politica della svalutazione può avere un effetto di stimolo nel breve termine. Inizialmente le ditte
            esportatrici ne beneficiano poiché riescono a offrire i prodotti all’estero a un prezzo più conveniente. Ma,
            in ultima istanza, una valuta debole contribuisce a frenare la crescita economica di un paese. Una valuta
            forte è vantaggiosa soprattutto per i consumatori, che vedono così aumentare il proprio potere d’acquisto.
            Ecco perché la Banca nazionale svizzera (BNS) ha compiuto la scelta giusta quando, due anni fa, ha abolito
            il cambio minimo con l’euro. Senza dubbio, i provvisori acquisti di sostegno della BNS sono opportuni per
            proteggere l’industria dell’export da una rivalutazione troppo repentina del franco, ma proprio gli ultimi
            vent’anni hanno dimostrato inequivocabilmente la solidità delle nostre aziende. Nel 1997, quando l’euro
            valeva 1.70 franchi e il dollaro 1.40 franchi, le esportazioni hanno totalizzato 100 miliardi di franchi.
            Anche l’avanzo del commercio estero è ai massimi storici: attualmente le esportazioni superano le
            importazioni di 37 miliardi di franchi. Nel nostro paese ci lamentiamo spesso del franco forte. Eppure è
            fondamentalmente una benedizione per l’economia. Infatti consente alla Svizzera di mantenere la sua
            posizione di punta nel raffronto internazionale.
        </body>
    </Document>
    <Document>
        <url>https://blog.migrosbank.ch/it/le-prime-azioni-comprate-con-la-paga-da-apprendista/</url>
        <id>32FE514AA9B106BD93251D1836411EA8</id>
        <title>«Le prime azioni comprate con la paga da apprendista» - Banca Migros</title>
        <body>Peter Brunner ha vinto già due volte il gioco della borsa della Banca Migros. E non è solo un caso, come
            dimostra il ritratto di questo appassionato investitore di lunga data. Ha cominciato a fare esperienza in
            borsa quando era ancora ragazzo. Come lui ce ne sono solo 300 in Svizzera: Peter Brunner (nato nel 1980) è
            una guida alpina a tempo pieno. E alla Banca Migros è l’unico… l’unico sinora ad aver vinto due volte il
            gioco della borsa. Le sue due passioni hanno un requisito in comune: bisogna saper valutare i rischi, in
            montagna e in borsa. Le operazioni di borsa in capanna di sera Il gioco della borsa della Banca Migros
            consiste nel prevedere per più volte consecutive la chiusura del giorno di contrattazioni successivo. Può
            essere anche una questione di fortuna, ma non solo. Brunner ci rivela che «per i suoi pronostici osserva,
            tra l’altro, la borsa statunitense e il cambio dell’euro in serata. Un altro riferimento utile è l’analisi
            tecnica dei grafici.» In altri termini, è necessario occuparsi a fondo dei mercati finanziari. Infatti,
            Brunner dichiara: «Seguo ogni giorno l’andamento dei titoli.» Addirittura al ritorno da un’escursione in
            montagna, nella capanna del Club Alpino Svizzero, controlla il suo deposito titoli ed eventualmente esegue
            un’operazione, sempre che il suo cellulare abbia campo tra le vette circostanti. Ma solo una minima parte
            dei suoi investimenti richiede un monitoraggio così assiduo. La quota principale è costituita di azioni che
            non ha bisogno di controllare quotidianamente, ad esempio Nestlé, Novartis e Roche. Le può lasciare
            tranquille a lungo senza preoccuparsene. Oppure un titolo come la Zurigo: «In termini di prezzo l’azione non
            si è mossa molto. D’altronde, dal punto di vista del reddito, con un rendimento del dividendo del 5-6% è
            molto interessante.» Investire in azioni per la propria previdenza Brunner punta soprattutto sulle azioni
            svizzere. La crisi dell’euro e le conseguenti perdite sui cambi lo hanno indotto a investire di più in
            Svizzera. «Dopo tutto», si chiede retoricamente, «perché dovrei assumermi il rischio di cambio, se in
            Svizzera esistono nomi validi attivi a livello internazionale? Quindi perché comprare Unilever se posso
            avere Nestlé, perché Bayer se in alternativa esistono Novartis e Roche?» Brunner ha imparato la lezione a
            proprie spese nella sua lunga carriera di investitore. «Ho cominciato ad acquistare azioni già con la mia
            paga di apprendista giardiniere paesaggista, perché a quei tempi mio fratello lavorava in banca. Il mio
            primo titolo è stato Ciba SC», ricorda Brunner. Ormai è diventato molto più di un passatempo. Nel 2008,
            quando ha ottenuto la qualifica professionale di guida alpina trasformando il suo hobby di allora,
            l’arrampicata sportiva, nella sua professione, anche il «giocare in borsa» era in un certo senso parte del
            suo lavoro. «In qualità di libero professionista non ho una cassa pensioni, quindi la maggior parte dei miei
            investimenti mi serve per la previdenza.» Da questi tiene rigorosamente separate le «puntate» per le
            operazioni più rischiose e il gruzzolo che gli serve per vivere. «Comincerei a preoccuparmi se al momento di
            pagare le fatture dovessi improvvisamente attingere agli investimenti per la previdenza, ma sinora non è mai
            successo, per fortuna», spiega. Banca Migros – convince con i suoi valori cooperativi e la struttura delle
            commissioni Alla sua previdenza provvede in gran parte costituendo grosse posizioni in titoli che compra
            tramite la Banca Migros, poiché il ticket fee fisso, indipendente dal volume dell’operazione, si rivela
            molto vantaggioso. Ma non gli piace soltanto la struttura delle commissioni. «Apprezzo anche i valori
            cooperativi che la Banca rappresenta. E la sicurezza: tant’è vero che la Banca è riuscita a chiudere in
            utile persino durante la crisi finanziaria. Questo dimostra quanto sia solida.» Alla Banca Migros, oltre
            alle sue azioni per la previdenza, ha anche un piano risparmio in fondi, per investire nel modo più
            diversificato, nonché fondi previdenziali 3a. «Se fosse possibile, investirei tutto in azioni puntando sul
            pilastro 3a», aggiunge. «In linea di massima sono convinto del potenziale più elevato a lungo termine delle
            azioni, quindi non ho obbligazioni in deposito ad eccezione del pilastro 3a.» «Mi piace se ogni tanto le
            acque si agitano in borsa.» Chi investe così tanto in azioni come Brunner, deve saper gestire le
            fluttuazioni dei prezzi. «Io vado un po’ in controtendenza: mi piace se, ogni tanto, le acque in borsa si
            agitano. Così riesco a rientrare a un prezzo più basso», aggiunge ridacchiando. In queste fasi di correzione
            tende a buttarsi troppo presto nella mischia. «Mi assilla il timore di perdere gli utili iniziali», ammette
            francamente. Si innervosisce di più se la borsa sale in continuazione. «Piuttosto di acquistare azioni a
            prezzi elevati vendo un call e, dopo una pesante flessione, ogni tanto compro put.» Ovviamente, queste
            operazioni in opzioni non sono parte dei suoi investimenti di base, ma rientrano nella «puntata», di cui
            hanno fatto parte anche le sue azioni peggiori: quelle di Solaworld, un gruppo tedesco che opera nella
            tecnologia solare, e di Miracle, società svizzera di software altamente speculativa. Viceversa, il suo
            migliore investimento è Galenica, azienda farmaceutica svizzera: ha acquistato il titolo a 200 franchi e lo
            ha rivenduto a 1000 franchi. «È stata una decisione di pancia perché mia madre, che è farmacista, mi ha
            parlato bene di questi farmaci», ci spiega. Di solito, invece, sceglie di comprare un’azione in funzione
            degli indici positivi, che poi combina con una valutazione favorevole risultante dall’analisi tecnica dei
            chart. Preferisce entrare su un titolo quando sta scendendo, ma vi sono segnali che il movimento al ribasso
            sta lentamente raggiungendo il punto di svolta inferiore. Un milione per l’ambiente Una volta si è dovuto
            difendere contro l’insistente telefonata pubblicitaria di un gestore tedesco di lotterie. Infatti, il suo
            modo d’investire non ha niente a che fare con il gioco d’azzardo. «L’ultima cosa che farei con 1000 franchi
            regalati sarebbe di puntarli su una lotteria o in una casa da gioco», spiega con tono deciso. «Nel lungo
            termine, queste scommesse sono un affare in perdita, mentre i mercati azionari tendono al rialzo nel tempo.»
            Allora gli domandiamo a chi avrebbe regalato un milione di franchi se lo avesse avuto. «Un’organizzazione
            che si occupa di protezione della natura, ad esempio Pro Natura, WWF o Mountain Wilderness», afferma
            spontaneamente. «Come guida alpina, sono confrontato ogni giorno con il problema del riscaldamento
            climatico: vedo con i miei occhi che i ghiacciai arretrano di anno in anno. È una constatazione dolorosa.»
            Brunner è convinto che i fondi per la protezione ambientale non mancherebbero: «Negli ultimi anni le banche
            centrali hanno moltiplicato la massa monetaria in circolazione che, tuttavia, ha finito per gonfiare i
            prezzi dei beni patrimoniali, ad esempio quelli delle azioni.» Pur avendone beneficiato anche lui come
            investitore, dichiara con spirito critico: «Anche se è in contraddizione con il pensiero tipico degli
            azionisti, dobbiamo imparare a vivere con una crescita minore, eventualmente anche nulla. Dobbiamo moderare
            il nostro tenore di vita.» Si sente chiamato in causa anche lui. «Spendo somme insensate solo nei gadget per
            le arrampicate… e ultimamente anche nell’abbigliamento per bambini.» Il denaro da solo non rende felici
            Nell’autunno del 2017 è nata sua figlia. Con la mamma si erano conosciuti praticando l’arrampicata sportiva.
            Ma proprio in nome di sua figlia vuole rallentare un po’ le arrampicate. Sollecitando un po’ meno le sue
            ginocchia duramente strapazzate dal lavoro, spera di poter continuare a svolgere la sua attività fino a
            oltre i 60 anni, quindi rimandando di qualche anno la necessità di attingere ai capitali previdenziali.
            «Anche a 60 anni si può avere senz’altro la condizione fisica necessaria per svolgere il mio lavoro, tanto
            più che si beneficia della lunga esperienza», ci spiega Brunner. Il suo lavoro gli insegna anche che il
            denaro non è tutto. «Certo, è rassicurante avere un gruzzolo da parte, perché non si deve badare a ogni
            franco speso.» Ma aggiunge: «Quando mi prenotano come guida alpina persone molto facoltose, non ho
            l’impressione che tutto il loro denaro basti a renderle felici.»
        </body>
    </Document>
    <Document>
        <url>https://blog.migrosbank.ch/it/tag/e-banking/</url>
        <id>5CA004BE6F0E94862AA19A9674586D26</id>
        <title>E-banking Archivio - Banca Migros</title>
        <noindex>noindex,follow</noindex>
        <body>Chi vuole versare del denaro sul vostro conto, ha bisogno delle coordinate bancarie. Ora i clienti della
            Banca Migros possono inviare queste informazioni in tutta comodità tramite l’app mobile banking. E non è
            finita qui: con il codice QR della vostra app si può generare automaticamente un bonifico sul vostro conto.
            Continuare a leggere
        </body>
    </Document>
    <Document>
        <url>https://blog.migrosbank.ch/it/tassi-bassi-rischio-alto/</url>
        <id>A7B9ECBB810AF7017759040F5AC12C68</id>
        <title>Tassi bassi – Rischio alto? - Banca Migros</title>
        <body>Le possibilità d’investimento scarseggiano. Chi è alla ricerca di come far fruttare meglio il proprio
            capitale deve rispondere in particolare a una domanda: ottengo un rendimento adeguato per il rischio
            assunto? Testo di Markus Wattinger e Pascal Wörner dell’Asset Management della Banca Migros.
            Fondamentalmente il livello dei tassi in Svizzera è in calo da decenni, indipendentemente dalle durate. Ma
            solo all’inizio di quest’anno, quando il rendimento delle obbligazioni decennali della Confederazione, sotto
            la lente degli osservatori, è sceso sotto lo zero, si è fatto largo lo sconcerto tra gli investitori. La
            sfida per gli investitori di oggi, che siano piccoli privati o casse pensioni, è che il reddito fisso rende
            zero o, addirittura, meno di zero. Non rimane che tenere i risparmi sotto il materasso oppure investire
            tutto in azioni. La prima soluzione è più rischiosa di quanto si possa pensare, la seconda sarebbe forse più
            rischiosa di quanto si vorrebbe. Comunque nessuna delle due posizioni risponde alle reali esigenze. Oggi
            (forse più che mai) è importante trovare il giusto mix tra le forme d’investimento. Nella prassi risulta
            spesso che gran parte dei rendimenti ottenuti può essere spiegata con la combinazione prescelta di asset. È
            invece meno importante di quanto generalmente si creda la concreta selezione dei titoli: la ciliegina sulla
            torta è decorativa, ma non sazia. Un investitore tradizionale in obbligazioni può ottenere un analogo
            profilo di rischio/rendimento con un deposito composto di liquidità e prodotti strutturati, senza assumersi
            il consueto rischio di variazione dei tassi. Serve, appunto, la combinazione vincente, come ben sa la
            saggezza popolare. Ovviamente è giusto essere consapevoli che anche la più perfetta delle combinazioni non
            fa miracoli. Se nel mondo vengono pagati rendimenti sempre più esigui per un rischio sempre più elevato,
            l’investitore privato non può farci niente. Tuttavia, prendendo in considerazione diverse classi di asset, e
            combinandole bene tra loro, aumenta le sue possibilità di ottenere un rendimento equo. Chi, invece, non
            sfrutta questa possibilità si assume inevitabilmente rischi eccessivi o si perde inconsapevolmente
            opportunità di guadagno. In altre parole: i tassi bassi non ci accollano necessariamente più rischi,
            piuttosto ci costringono a valutare con maggiore attenzione se i nostri depositi sono indennizzati in modo
            adeguato per il rischio assunto. Se dalla verifica della strategia d’investimento e del deposito emerge che
            un rischio più elevato appare appropriato all’investitore, può valere la pena di orientarsi in tal senso. Ma
            può capitare anche che siano individuati rischi eccessivi, pertanto è più utile correggere le attese. In
            ogni caso è importante partire dal proprio profilo di rischio e non da un target di rendimento. Anche questi
            articoli potrebbero interessarvi: Azioni? Non è mai troppo tardi! I top e i flop dei titoli azionari
            nell’SMI Aggiornamento sulla politica d’investimento della Banca Migros
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-dinvestimento-della-banca-migros-2/</url>
        <id>85C53DE80E92B3AB8ACBA70E3E29CD7A</id>
        <title>Aggiornamento sulla politica d’investimento</title>
        <body>Nella gestione patrimoniale la Banca Migros continua a sovraponderare gli investimenti in azioni, mentre
            sono stati notevolmente ridotti quelli in obbligazioni denominate in franchi svizzeri ed euro. La liquidità
            che si è così creata è stata investita in prodotti strutturati azionari difensivi. Inoltre aumentiamo la
            nostra esposizione negli immobili in Svizzera e all’estero. Markus Wattinger, responsabile dell’Asset
            Management, illustra l’opinione sui mercati finanziari. In questa sede abbiamo ripetuto a più riprese che,
            in considerazione dei progressi compiuti dalle quotazioni, i mercati azionari possono subire correzioni in
            qualunque momento. Così come tutti gli altri addetti ai lavori, neppure noi avevamo previsto che fosse
            proprio la BNS a scatenare lo scompiglio sul mercato azionario svizzero, sui mercati obbligazionari interni
            e sul fronte valutario. Il 15 gennaio scorso, abolendo il cambio minimo con l’euro, la BNS ha preso in
            contropiede i mercati. La sua valutazione, secondo la quale l’imposizione e il mantenimento di un cambio
            minimo rigido non sarebbero più giustificati nel quadro attuale, ha agitato le acque sui mercati. Ciò ha
            avuto drastiche ripercussioni sulla politica d’investimento dei mandati di gestione patrimoniale. Le
            obbligazioni in CHF ed EUR hanno perso ancora parecchio smalto come classe di asset. In una riunione
            straordinaria del nostro Asset Allocation Committee è stato deciso di liquidare completamente gli
            investimenti diretti in obbligazioni denominate nelle valute CHF ed EUR con rendimenti negativi alla
            scadenza. Anche se all’inizio dell’anno avevo scritto in questo blog: “Ci attende un anno difficile per gli
            investimenti”, non avevamo previsto cambiamenti così radicali sul fronte delle valute e dei tassi.
            Nell’interesse dei nostri clienti della gestione patrimoniale, sia il comitato d’investimento sia il
            Portfolio Management hanno reagito con prontezza e coerenza alle mutate condizioni. Rendimenti in territorio
            sempre più negativo I rendimenti dei titoli di stato svizzeri sono notevolmente scesi su tutte le durate.
            Conseguenze sulla nostra politica d’investimento La BNS e la BCE hanno fortemente influenzato i mercati con
            le decisioni e gli interventi del primo trimestre. Di conseguenza, senza assumersi un rischio controllato,
            in questo momento è quasi impossibile ottenere rendimenti positivi sugli investimenti e la BNS ha inasprito
            la situazione introducendo un tasso negativo, attualmente pari al -0.75%, sugli averi in conto giro delle
            banche. Con la sua politica monetaria ultraespansiva anche la BCE ha ottenuto un netto calo dei tassi. Le
            obbligazioni di prim’ordine denominate in franchi svizzeri ed euro, con un rendimento negativo alla
            scadenza, sono poco allettanti per gli investitori privati. Nei mandati di gestione patrimoniale abbiamo
            dunque venduto gli investimenti diretti in obbligazioni con rendimenti negativi alla scadenza. Manteniamo la
            sovraponderazione delle azioni Le banche centrali di Europa e Giappone continuano a inondare di liquidità i
            mercati finanziari, gli investimenti obbligazionari sono poco interessanti e il fabbisogno di investimenti è
            elevato. A favore delle azioni depongono i risultati societari positivi e i rendimenti dei dividendi. Le
            condizioni quadro per gli asset di rischio e, in particolare, per le azioni, rimangono per ora nel complesso
            positive, nonostante i recenti rialzi. Tuttavia, sugli attuali livelli delle quotazioni non si possono
            escludere prolungate fasi di correzione e una maggiore volatilità. Abbiamo dunque ritenuto che non fosse
            opportuno aumentare ancora la nostra sovraponderazione azionaria, considerando che siamo da tempo nettamente
            sovraponderati in azioni. Abbiamo pertanto optato per prodotti strutturati difensivi su azioni selezionate.
            Speriamo così di ottenere risultati superiori al rendimento dei dividendi del mercato azionario, ma con un
            rischio notevolmente inferiore. Questo orientamento ha avuto sinora ripercussioni positive per i nostri
            clienti della gestione patrimoniale. Nello scenario attuale il conseguimento di una outperformance rispetto
            al rendimento “modesto” del conto di risparmio implica un’adeguata capacità di rischio e un orizzonte
            temporale a lungo termine. I dettagli sulle diverse strategie d’investimento con i dati sulla performance
            sono pubblicati qui.
        </body>
    </Document>
    <Document>
        <url>https://blog.migrosbank.ch/it/tag/dividendi/</url>
        <id>7A0AC39597EB77A8BC24AFDB5176EA2C</id>
        <title>Dividendi Archivio - Banca Migros</title>
        <noindex>noindex,follow</noindex>
        <body>Desiderate distribuzioni stabili come nel caso di un’obbligazione, ma anche l’opportunità di approfittare
            dell’andamento positivo di un’azione? In tal caso puntate su azioni con dividendi costantemente elevati.
            Così combinate il meglio di due mondi diversi. Continuare a leggere
        </body>
    </Document>
    <Document>
        <url>https://blog.migrosbank.ch/it/33-consigli-sul-pilastro-3a-parte-15/</url>
        <id>22787A87C57320895569269D6AF9E7DB</id>
        <title>33 consigli sul pilastro 3a (parte 1/5) - Banca Migros</title>
        <body>33 volte il pilastro 3a – vi illustriamo le molteplici possibilità di risparmiare sulle tasse con la
            previdenza vincolata e, nello stesso tempo, ottenere un rendimento interessante. Nella prima parte
            spieghiamo chi può ricorrere al pilastro 3a e quanto può versare. Consiglio n° 1: effettuate i versamenti
            nel pilastro 3a il più possibile all’inizio dell’anno, perché lì il denaro rende di più che su un conto di
            risparmio. I versamenti effettuati possono essere interamente dedotti dall’imposta sul reddito – come
            dipendente fino a un importo di 6739 franchi (“piccolo pilastro 3a”), come indipendente senza cassa pensioni
            fino a un limite massimo di 33‘696 franchi (“grande pilastro 3a”). Questi massimali sono adeguati ogni due
            anni dal Consiglio federale, la prossima volta in autunno, quando sarà stabilita l’aliquota per il 2015.
            Consiglio n° 2: vale la pena di cominciare a risparmiare presto. In teoria i giovani lavoratori possono
            versare i contributi nel pilastro 3a dal 1° gennaio successivo al 17° compleanno. Questo è il momento in cui
            comincia l’obbligo di contribuzione all’AVS e un reddito soggetto all’AVS è il requisito per effettuare
            versamenti nel pilastro 3a. Tuttavia, con una paga da apprendisti l’effetto del risparmio fiscale si traduce
            solo in una somma molto modesta. Al più tardi dai 30 anni in poi è tuttavia opportuno cominciare ad
            accumulare il pilastro 3a per beneficiare di un orizzonte temporale più lungo possibile. Inoltre il reddito
            raggiunge un ammontare per il quale il risparmio fiscale è rilevante. (In proposito leggere anche: Quando
            gli ultimi sono i primi). Consiglio n° 3: i versamenti nel pilastro 3a sono interessanti sia per le persone
            con un basso reddito sia per quelle con entrate cospicue. In percentuale chi ha un basso reddito può ridurre
            le proprie tasse in misura maggiore rispetto a chi guadagna tanto. D’altro canto per i guadagni elevati il
            risparmio fiscale è maggiore in cifre assolute. Consiglio n° 4: i versamenti nel pilastro 3a sono tanto più
            vantaggiosi, quanto maggiore è l’aliquota fiscale sul reddito nel cantone di domicilio. Sfruttate dunque il
            pilastro 3a soprattutto nei cantoni con un’imposizione fiscale notevole, ad esempio Basilea-Città, Berna,
            Giura, Ginevra ecc. Consiglio n° 5: se anche il vostro partner esercita un’attività lucrativa, versate
            entrambi i contributi nel pilastro 3a. Così potete far valere due volte il massimale concesso. Il pilastro
            3a è particolarmente indicato se il vostro partner lavora a tempo parziale. Infatti, chi lavora ad esempio
            al 50 percento di norma non riceve dalla cassa pensioni la metà della rendita, bensì solo un quarto. Ciò
            dipende dalla cosiddetta trattenuta di coordinamento. La lacuna può essere colmata con il pilastro 3a. (In
            proposito leggere anche: Un occhio di riguardo alla previdenza individuale et Attenzione alla previdenza con
            il part time). Consiglio n° 6: i lavoratori autonomi con un reddito fino a circa 170‘000 franchi stipulano
            idealmente un «grande pilastro 3a» per motivi fiscali. Ciò significa che rinunciano ad affiliarsi a una
            cassa pensioni pagando invece fino al 20 percento del loro reddito da lavoro, ossia al massimo 33‘696
            franchi l’anno, nel pilastro 3a. Con un reddito più elevato è fiscalmente consigliabile affiliarsi a una
            cassa pensioni, combinata con un «piccolo» pilastro 3a (massimo 6739 franchi). Consiglio n° 7: anche gli
            stranieri o i frontalieri domiciliati all’estero possono effettuare versamenti nel pilastro 3a se lavorano
            in Svizzera. Troppo o troppo poco? Consiglio n° 8: non vale la pena di versare troppo nel pilastro 3a. A chi
            versa contributi troppo elevati l’Amministrazione delle contribuzioni chiede di farsi liquidare l’importo in
            eccesso dall’istituto di previdenza 3a. L’autorità fiscale può eseguire il controllo alla prossima
            tassazione sulla base di un estratto conto. Gli importi che non sono stati restituiti non godono di
            agevolazioni fiscali: patrimonio e proventi sono imponibili. Consiglio n° 9: viceversa i versamenti mancati
            durante l’anno non sono più recuperabili. Se i capitali a disposizione sono sufficienti per effettuare un
            versamento nel pilastro 3a o nella cassa pensioni, scegliete il primo. Infatti il riscatto della cassa
            pensioni può essere rimandato. I capitali nel pilastro 3a sono sicuri? Consiglio n° 10: non preoccupatevi
            per la sicurezza dei capitali versati nel pilastro 3a! In caso di insolvenza di una banca la protezione dei
            depositanti copre 100’000 franchi di capitali di previdenza per cliente (sommando i conti 3a e di libero
            passaggio). Ancora maggiore è la sicurezza dei fondi previdenziali (v. consiglio parte 2/5): infatti non
            sono coinvolti dall’insolvenza della banca, perché come patrimonio separato non rientrano nella massa
            fallimentare.
        </body>
    </Document>
    <Document>
        <url>https://blog.migrosbank.ch/it/i-need-a-dollar-a-dollar-is-what-i-need-it/</url>
        <id>8E5C8EF551E594168030D9071E01995F</id>
        <title>I need a dollar, a dollar is what I need - Banca Migros</title>
        <body>A proposito di dollari… Non sappiamo con certezza assoluta da dove provenga il famoso simbolo del dollaro.
            Probabilmente in passato era utilizzato per il commercio con i pesos spagnoli. Sono due le teorie che
            spiegano in modo plausibile da dove provenga il simbolo del dollaro. La prima teoria sostiene che il segno $
            sia una combinazione di una P e di una S. Queste due lettere stanno per Pesos Spagnoli che, nei primi anni
            di esistenza degli Stati Uniti, rappresentavano un’importante moneta di riserva a copertura della giovane
            divisa americana. Ancora oggi alcuni paesi di lingua spagnola dell’America latina utilizzano $ per
            raffigurare loro moneta. La seconda teoria afferma che il simbolo del dollaro sia un 8 stilizzato. Una
            volta, infatti, 1 peso era suddiviso in 8 reales e la moneta da 8 reales (quindi 1 peso) era chiamata
            “dolaro”. Il nome “dollaro” deriva da “Taler”, l’antico termine tedesco per moneta. Non importa quale sia la
            teoria giusta: è un dato di fatto che tutti conoscono questo simbolo. Non esiste soltanto il dollaro
            statunitense, ma anche quello australiano, di Hong Kong, canadese, della Namibia o di Singapore. Ma solo il
            dollaro statunitense è considerato una moneta di riferimento a livello internazionale.
        </body>
    </Document>
    <Document>
        <url>https://blog.migrosbank.ch/it/rifornirsi-di-contanti-alla-migrol/</url>
        <id>C32D4F142836205F66FAF1813A11BF08</id>
        <title>Rifornirsi di contanti alla Migrol - Banca Migros</title>
        <body>La Banca Migros aumenta il numero di possibilità di prelevare contanti senza spese. D’ora in poi i clienti
            della Banca Migros potranno ritirare denaro anche negli shop delle stazioni di servizio Migrol. Non c’è un
            Bancomat della Banca Migros nelle vicinanze? Nessun problema: i clienti della Banca Migros possono prelevare
            contanti senza spese da centinaia di altre ubicazioni, d’ora in poi anche alle casse dei circa 140 shop
            delle stazioni di rifornimento Migrol. Sinora questa possibilità era offerta già nei circa 580 supermercati
            Migros, nei 90 negozi in franchising della Migros (partner Migros, VOI) e in oltre 50 shop migrolino senza
            stazione di servizio. E in futuro si aggiungeranno altre ubicazioni. Insieme con gli oltre 220 Bancomat
            della Banca Migros costituiscono una delle maggiori reti in Svizzera per il prelevamento di contanti senza
            spese. Prelevare contanti – facile come ai Bancomat I contanti possono essere prelevati negli shop delle
            stazioni di servizio Migrol e in altri punti vendita del gruppo Migros alla cassa, in alcuni supermercati
            Migros anche al servizio clienti. Basta comunicare al personale la somma che si vuole prelevare, inserire la
            carta Maestro nel terminale per i pagamenti e digitare il codice PIN. Rispetto ai Bancomat, questa
            possibilità offre il vantaggio che il cliente può indicare il taglio preferito delle banconote. Un altro
            vantaggio: recarsi appositamente al Bancomat diventa inutile Si risparmia tempo combinando tra loro gli
            acquisti e il prelevamento di contanti. Molti punti vendita del Gruppo Migros hanno orari di apertura
            prolungati, gli shop delle stazioni di servizio e migrolino sono solitamente aperti addirittura sette giorni
            la settimana. E in numerosi punti vendita è possibile anche ritirare o restituire gli articoli ordinati
            online presso il gruppo Migros. Oltre 1000 ubicazioni a disposizione Qui è pubblicata una panoramica delle
            oltre 1000 ubicazioni presso le quali i clienti della Banca Migros possono prelevare denaro senza spese.
        </body>
    </Document>
    <Document>
        <url>https://blog.migrosbank.ch/it/giorni-contati-per-la-politica-monetaria-ultraespansiva-delleurozona/</url>
        <id>F32DB8B1FAB584F037DEBD5DDC2124A6</id>
        <title>Giorni contati per la politica monetaria ultraespansiva dell’eurozona? - Banca Migros</title>
        <body>«È ancora troppo presto per un cambiamento della politica monetaria». Questa è la conclusione a cui era
            giunta la stampa dopo l’ultima decisione sui tassi presa dalla Banca centrale europea (BCE) l’8 giugno 2017.
            Tre settimane dopo l’umore sui mercati finanziari si è ribaltato, con il presidente della BCE Mario Draghi
            che ha sorpreso tutti profilando la possibilità di un cambio di rotta. Sul mercato dei tassi e delle valute
            si profila un cambio di tendenza. Fino a poco tempo fa dominava la convinzione che l’inflazione
            nell’eurozona sarebbe rimasta tenacemente bassa ancora a lungo. Queste previsioni sono state improvvisamente
            riviste il 27 giugno, quando, in occasione di un seminario in Portogallo, il presidente della BCE Mario
            Draghi si è mostrato inaspettatamente ottimista riguardo all’andamento congiunturale e alla crescita
            dell’inflazione in Europa. Queste dichiarazioni sembrano indicare che presto la BCE potrebbe leggermente
            inasprire la sua politica monetaria attualmente ultraespansiva. La reazione dei mercati finanziari non si è
            fatta attendere: in soli tre giorni l’euro è passato da quota 1,12 a 1,14 sul dollaro, e anche i tassi a
            lungo termine hanno subito un forte rialzo. Al contempo i titoli di Stato tedeschi a dieci anni sono saliti
            di circa 0,2 punti percentuali (v. grafico). Draghi si è dichiarato ottimista riguardo alla possibilità che
            il tasso d’inflazione raggiunga in tempi non troppo lunghi l’obbiettivo fissato dalla BCE «poco al di sotto
            del 2%». A suo parere, nell’ambito della ripresa economica, una crescente tendenza al rialzo si sostituirà
            all’attuale spinta verso il basso sui prezzi; i freni alla crescita dell’inflazione sarebbero infatti per lo
            più fattori temporanei. In seguito a queste dichiarazioni, sui mercati obbligazionari europei è aumentata la
            pressione di vendita. Nonostante diversi esponenti della Banca centrale europea abbiano successivamente
            tentato di relativizzare le affermazioni di Draghi, il dibattito sulla normalizzazione della politica
            monetaria della BCE può dunque considerarsi aperto. A fine anno la BCE annuncerà una riduzione degli
            acquisti di titoli di Stato. Come va interpretata questa decisione? A nostro parere la BCE punta a preparare
            i mercati finanziari alla conclusione dell’attuale programma di acquisto dei titoli di Stato risalente al
            marzo 2015. È probabile che gli acquisti con termine a fine anno verranno rinnovati fino alla metà del 2018,
            ma il volume d’acquisto mensile dovrebbe ridursi gradualmente fino ad arrivare a un arresto delle
            acquisizioni di titoli di stato entro la fine del 2018. In questo modo tiene conto del miglioramento della
            situazione economica nell’eurozona. In altre parole: la BCE alza il piede dall’acceleratore, perché ora
            l’economia ha bisogno di meno sostegno da parte dell’autorità monetaria. Non è prevista però alcuna frenata
            ancora per lungo tempo, dato che l’inversione di tendenza per i tassi di interesse si farà attendere almeno
            fino alla fine del 2018 e la pressione inflazionistica dovrebbe rimanere estremamente moderata. Oltre a ciò,
            nel consiglio generale della Banca centrale europea continuano a dominare le «colombe» sui «falchi», vale a
            dire che la maggioranza dei membri vorrebbe mantenere una politica monetaria espansiva. Nel nostro scenario
            ipotizziamo un’inversione di tendenza molto timida per i tassi d’interesse. Anche la Banca nazionale
            svizzera (BNS) prenderà in considerazione un primo aumento del tasso di riferimento a partire dalla fine del
            2018. Se procedesse all’innalzamento prima della BCE, ne risulterebbe un indesiderato rafforzamento del
            franco, che continua a essere ritenuto dagli investitori un porto sicuro. Il cambio di rotta profilato dalla
            BCE non dovrebbe avere grandi conseguenze sotto questo punto di vista. La tendenza all’apprezzamento
            dell’euro avrà quindi meno effetto sul franco che sul dollaro. Il cambio EUR/CHF dovrebbe oscillare tra 1,08
            e 1,12 fino alla metà del 2018. Per i tassi a lungo termine in franchi è previsto un rialzo di altri 0,25
            punti percentuali nei prossimi dodici mesi. L’era dei tassi a lungo termine ultrabassi sembra così volgere
            al termine, ma la spinta al rialzo non dovrebbe comunque risultare troppo marcata.
        </body>
    </Document>
    <Document>
        <url>https://blog.migrosbank.ch/it/aggiornamento-sulla-politica-dinvestimento-ottobre-2015/</url>
        <id>E57DFAEBCA81FFEB408FC3CCC759A1EB</id>
        <title>Aggiornamento sulla politica d’ investimento</title>
        <body>“Nel contesto attuale gli investimenti esenti da rischi non fruttano niente. Ma quest’anno non sarà
            premiato neppure il coraggio. I fattori a medio termine rimangono comunque intatti, quindi la politica
            d’investimento è immutata,” spiega Markus Wattinger, responsabile dell’Asset Management, in merito
            all’attuale valutazione dei mercati finanziari. In questo blog abbiamo segnalato a più riprese il rischio di
            un aumento della volatilità e all’inizio dell’anno avevamo pronosticato un anno difficile per gli
            investimenti. Dopo tre anni di buoni rendimenti, nei primi nove mesi di quest’anno si può tranquillamente
            parlare di un “brutto anno per gli investimenti”. Per l’investitore in CHF l’anno è già cominciato con una
            pesante spada di Damocle, lo shock del franco svizzero, che non ha provocato solo un avvio difficile per la
            borsa svizzera, ma anche perdite valutarie sulle posizioni internazionali. Sino a oggi le aspettative
            riguardanti gli investimenti nel 2015 sono andate sicuramente deluse e c’è da dubitare che sia possibile una
            piena correzione nei restanti tre mesi. In questo scenario ci sembra importante seguire con coerenza e a
            lungo termine la strategia d’investimento prescelta, a prescindere che il vento sia favorevole o contrario.
            Aumenti dei tassi negli Stati Uniti – rimandare non vuol dire rinunciare La Fed, la banca centrale
            americana, ha rinviato l’aumento dei tassi ancora una volta in settembre. D’altronde questa decisione era
            prevista, dopo le turbolenze sui mercati azionari, soprattutto in Cina. Negli ultimi vent’anni la Fed non ha
            mai aumentato i tassi dopo un massiccio balzo in avanti della volatilità. Tuttavia ci attendiamo che la
            banca centrale americana cominci presto la fase di normalizzazione della sua politica monetaria. Nel medio
            termine ciò dovrebbe comportare un leggero apprezzamento del dollaro in particolare rispetto al costoso
            franco svizzero. Le obbligazioni di migliore qualità sono poco interessanti Dal punto di vista di un
            investitore privato le obbligazioni di migliore qualità in CHF ed EUR si confermano poco appetibili in
            considerazione dei fattori di rischio e rendimento. Confermiamo il nostro giudizio negativo su questa classe
            di asset. Le obbligazioni rimangono fortemente sottoponderate. Valutare la situazione congiunturale in Cina
            è difficile … …e sta impegnando economisti e specialisti in investimenti di tutto il mondo. Ormai la Cina è
            diventata la seconda potenza economica mondiale, quindi le oscillazioni della congiuntura cinese hanno
            ripercussioni dirette sui flussi commerciali globali. Per il momento è ipotizzabile una moderata frenata
            della crescita in Cina. Non si esclude un “atterraggio morbido”, che dovrebbe tornare a tranquillizzare i
            mercati. Le azioni rimangono sopravvalutate La correzione subita dai mercati azionari potrebbe essere stata
            esagerata. Noi continuiamo comunque a credere che le azioni siano la classe di asset più interessante. La
            congiuntura negli Stati Uniti e nella zona euro è sulla buona strada per trovare nuovo slancio. Ciò dovrebbe
            dare solide fondamenta all’economia mondiale. Nonostante l’avvenuta correzione, le valutazioni dei mercati
            azionari non sono ancora vantaggiose, ma non sono più elevate. Molti elementi negativi dovrebbero essere
            scontati e i propulsori a medio termine dei prezzi dei titoli resistono. Tuttavia questo non basta per
            un’ascesa immediata delle quotazioni. Continuiamo a privilegiare le azioni svizzere e quelle della zona
            euro. Anche questi articoli potrebbero interessarvi: «Cash… What else?» Vincitori del test nella gestione
            patrimoniale Razionale, si fa per dire
        </body>
    </Document>
    <Document>
        <url>https://blog.migrosbank.ch/it/confrontarsi-con-la-media/</url>
        <id>C90A3C7855ED99621FD0B69C693B4A01</id>
        <title>Confrontarsi con la media - pensionamento</title>
        <body>Visto che si parla tanto di rendite pensionistiche, vorrei sapere se ho una lacuna previdenziale. Mi può
            indicare un criterio facilmente comprensibile, sul quale posso basarmi? I risparmi mi saranno sufficienti
            nella vecchiaia? A dire il vero tutti dovremmo porci questa domanda. Invece sono in pochi a farlo: chi ha
            voglia di annoiarsi a redigere una lunga tabella di dati stimati? Per questo motivo presento qui un metodo
            radicalmente semplificato, che mostra il suo tenore di vita, se lei rientra esattamente alla media svizzera,
            secondo la quale prima del pensionamento le persone sole guadagnano 7100 franchi al mese e le coppie 11‘900.
            Dopo il pensionamento il reddito medio scende sensibilmente: una persona sola arriva a 4600 franchi al mese,
            una coppia a 7600. Si tratta di valori medi, in altri termini per ogni famiglia con disponibilità più
            elevate c’è una famiglia che può contare su risorse più esigue. Il margine di manovra finanziario negli anni
            della pensione è quindi tutt’altro che fastoso, come illustra anche il grafico. Eppure questa realtà viene
            spesso sottovalutata: gran parte delle spese rimane fissa anche dopo il pensionamento. Alle voci
            alimentazione, abitazione ed energia è difficile stringere la cinghia, soprattutto se finora la vita è stata
            condotta con parsimonia. Anche il peso del fisco si alleggerisce di poco, mentre le spese sanitarie
            esplodono. Così guadagnano i pensionati Il grafico illustra il reddito medio mensile e le uscite prima edopo
            il pensionamento. (Dati: UFS) Ma da dove provengono le entrate del pensionato medio? Il contributo più
            elevato spetta sempre al primo pilastro (AVS) con 2200 franchi al mese, seguito dal secondo pilastro (cassa
            pensioni) con 1400 franchi. Per le coppie le rendite del primo e del secondo pilastro raggiungono
            rispettivamente 3200 e 2500 franchi. Ma rimane una differenza e i pensionati svizzeri coprono una parte del
            loro bilancio personale con altre fonti di denaro. Per le persone sole si tratta comunque di 1000 franchi al
            mese, per le coppie di 1900 franchi. Uno strumento apprezzato per accumulare il necessario capitale è il
            pilastro 3a (previdenza individuale con agevolazioni fiscali). La Banca Migros concede una remunerazione
            dell’1.4 percento sul conto di previdenza. Nell’immaginario collettivo la media è quella grandezza che
            ognuno ritiene di superare. Se questo è giusto, anche lei avrà presumibilmente un reddito superiore alla
            media dei pensionati. Con una pianificazione tempestiva della previdenza aumentano le sue probabilità che
            tale ipotesi si avveri. Pianificate la vostra previdenza con le pratiche applicazioni all’indirizzo:
            www.bancamigros.ch Anche i seguenti articoli in materia di previdenza potrebbero interessarvi: Lunga vita a
            noi Ma il terzo pilastro è davvero equo? Meglio il secondo o il terzo pilastro?
        </body>
    </Document>
    <Document>
        <url>https://blog.migrosbank.ch/it/il-registratore-di-cassa-denner-e-ora-anche-un-bancomat/</url>
        <id>2FDDA6A92B5A86C959BF16F87E19A660</id>
        <title>Il registratore di cassa Denner è ora anche un Bancomat - Banca Migros</title>
        <body>La Banca Migros espande la propria rete per il prelievo in contanti gratuito arrivando a comprendere più
            di 2000 sedi. In qualità di cliente della Banca Migros, potete ritirare contanti adesso anche nei negozi
            Denner. Grazie a questo ampliamento la Banca Migros vi offre una delle più fitte reti per il prelievo
            gratuito di contanti in Svizzera. In qualità di cliente della Banca Migros, la vostra carta Maestro vi
            permette ritirare gratuitamente contanti non soltanto ai Bancomat della banca stessa. Dall’inizio di
            novembre 2017 il prelievo è possibile anche nei circa 800 negozi Denner, compresi i negozi Denner Express,
            Denner Partner, Denner Bibite e un certo numero di satelliti Denner. I clienti della Banca Migros possono
            già prelevare in diversi altri punti vendita del gruppo Migros, ad esempio nei supermercati Migros, presso i
            negozi in franchising (partner Migros, VOI), negli shop delle stazioni di servizio Migrol e negli shop
            migrolino senza stazione di servizio. Con l’ampliamento alle filiali Denner si contano più di 1800 punti
            vendita. Sommandoli ai più di 220 Bancomat della Banca Migros si ottiene una delle più fitte reti per il
            prelievo gratuito di contanti in Svizzera.
        </body>
    </Document>
    <Document>
        <url>https://blog.migrosbank.ch/it/tag/bancomat/</url>
        <id>44A7CA7871D78214FA4B25F5EF34E86E</id>
        <title>Bancomat Archivio - Banca Migros</title>
        <noindex>noindex,follow</noindex>
        <body>La Banca Migros espande la propria rete per il prelievo in contanti gratuito arrivando a comprendere più
            di 2000 sedi. In qualità di cliente della Banca Migros, potete ritirare contanti adesso anche in tutti i
            negozi Denner. Grazie a questo ampliamento la Banca Migros vi offre una delle più fitte reti per il prelievo
            gratuito di contanti in Svizzera. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/risparmio/</url>
        <id>CEDB89F9F49456E1EAF6DB405EBA7F19</id>
        <title>Risparmio Archivio - Banca Migros</title>
        <noindex>noindex,follow</noindex>
        <body>Chi ha in mano le redini della politica monetaria ha assunto un rischio enorme con l’introduzione dei
            tassi negativi. Le prime esperienze dimostrano che l’operato delle banche centrali non stimola l’economia,
            bensì alimenta l’incertezza. Continuare a leggere
        </body>
    </Document>
    <Document>
        <url>https://blog.migrosbank.ch/it/insidie-e-rischi-delle-valute-virtuali/</url>
        <id>E6F98B7DD9F24A232B402742A7176D27</id>
        <title>Insidie e rischi delle valute virtuali - Banca Migros</title>
        <body>Libertà e indipendenza, accessibilità in tutto il mondo, protezione da possibili falsificazioni, bassi
            costi di transazione: ecco alcuni dei vantaggi riconosciuti alle criptovalute, tra cui i bitcoin. Non è un
            caso che le monete virtuali in generale e i bitcoin in particolare siano talora celebrati come la maggiore
            rivoluzione nel traffico pagamenti dai tempi di Paypal. Tuttavia, come ogni tecnologia ancora allo stadio
            embrionale, le operazioni con i bitcoin comportano rischi e insidie da non trascurare. Il numero dei
            privati, dei commercianti e delle imprese che accettano i bitcoin nel traffico pagamenti è in continua
            crescita. Trattano i bitcoin praticamente come il franco svizzero, il dollaro o altre valute. Nonostante le
            analogie, esistono differenze fondamentali, in parte inerenti al sistema stesso, tra le valute tradizionali
            e quelle virtuali. Per i consumatori non mancano ostacoli e trabocchetti. Cominciamo a conoscere
            l’essenziale: le criptovalute tra cui i bitcoin non sono emesse dalle banche centrali o dagli Stati né
            garantite dalle banche centrali o dai governi come strumento di pagamento con corso legale. In altri
            termini, nessuno è obbligato ad accettare i bitcoin come strumento di pagamento o riserva di valore né a
            convertirle in valute tradizionali. Per le monete virtuali non esiste quindi un’authority e spesso neppure
            un organo di controllo centrale, un referente o un intermediario che possa venire in aiuto se occorre. In
            linea di principio una banconota da 100 franchi è un’obbligazione che incorpora diritti garantiti dallo
            Stato. I bitcoin non hanno un valore intrinseco, perché consistono solo in un codice digitale; sono semplici
            mezzi di scambio come il denaro tradizionale. Ciò significa che, nel peggiore dei casi, le critpovalute
            fortemente soggette a oscillazioni potrebbero perdere valore da un momento all’altro. Qualcuno potrebbe
            obiettare che anche il franco è solo moneta cartacea priva di valore. Eppure una banconota da 100 franchi è
            in linea di principio un’obbligazione che incorpora diritti garantiti dallo Stato, di conseguenza la
            sicurezza giuridica è elevata. Come strumento di pagamento a corso legale, la banconota deve essere sempre
            accettata, ad esempio nel rimborso di un debito, purché non siano stati convenuti altri strumenti di
            pagamento nel rapporto contrattuale tra le parti. Chi acquista bitcoin non riceve monete o banconote e
            neppure file come quelli musicali MP3 o documenti Word, bensì una firma digitale, memorizzata in una sorta
            di libro contabile pubblico a livello internazionale chiamato «blockchain». Tuttavia, così come il denaro
            tradizionale, anche i bitcoin devono essere custoditi da qualche parte. Ciò non avviene presso una banca, ma
            in un «digital wallet», un portamonete digitale. L’accesso al wallet o alla moneta virtuale è identificato
            con una «private key», una sequenza casuale di lettere e numeri che viene tenuta segreta. Chi desidera
            inviarvi bitcoin ha invece bisogno della vostra «public key», anch’essa composta di lettere e sequenze di
            numeri. Se volete trasferire bitcoin a un altro utente, la private key è indispensabile per svolgere
            l’operazione. Sotto numerosi punti di vita la private key può essere considerata una moneta virtuale, perché
            decide sulla proprietà e sull’utilizzo dei bitcoin. Se qualcuno scopre la vostra private key può importare
            il vostro portamonete virtuale e utilizzarne il credito. La private key può essere memorizzata su un disco
            fisso o una pennetta USB oppure essere affidata a una società specializzata, chiamata “wallet provider”. Chi
            memorizza direttamente le private key deve assolutamente eseguire un backup. Infatti, se il disco fisso si
            danneggia o la pennetta USB è smarrita, si volatilizzano anche i bitcoin. È altrettanto importante
            proteggere adeguatamente la private key: se fosse rubata da un hacker, non avreste più accesso ai bitcoin
            che sarebbero irrimediabilmente persi. Se qualcuno scopre la vostra private key può, tra l’altro, importare
            il vostro portafoglio virtuale e utilizzare il credito. Dal momento che i bitcoin non sono creati a livello
            centrale né hanno un organo di controllo, non esiste un referente cui rivolgersi in questo caso, a
            differenza di quanto avviene con gli intermediari finanziari classici, tra cui una società di carte di
            credito o una banca. Nell’eventualità di un decesso, ad esempio, gli eredi non avrebbero accesso al capitale
            in bitcoin del defunto se non conoscono la private key. Per la maggior parte dei neofiti senza conoscenze
            tecniche di base è dunque consigliabile conservare i bitcoin in un web-wallet. L’unico problema, tutt’altro
            che trascurabile, dei gestori di questi portafogli elettronici è che bisogna potersi fidare. Se, ad esempio,
            uno fallisce, nella maggior parte dei casi i bitcoin sono persi per sempre, tanto più che non esiste una
            protezione dei depositanti fino a un importo massimo di 100 000 franchi come per le banche che hanno
            ricevuto l’autorizzazione dall’Autorità federale di vigilanza sui mercati finanziari FINMA. È consigliabile
            anche verificare accuratamente l’operatore di wallet, da un lato per non rimanere vittime di un’eventuale
            truffa, dall’altro perché in passato i fornitori di questi servizi sono stati ripetutamente oggetto di
            cyberattacchi e colpiti da hacker. Ipotizziamo che qualcosa vada storto nell’acquisto di monete virtuali o
            in un’operazione: chi contattare? E conoscete i vostri diritti? Numerose borse o piazze di contrattazione di
            monete virtuali non identificano i possessori, gli indirizzi, i numeri di telefono né il Paese dove abita il
            venditore. Di conseguenza non è più possibile o è molto difficile annullare l’operazione. Nella vita
            quotidiana, la maggior parte delle persone non metterebbe in gioco il proprio denaro in questo modo nei
            confronti di uno sconosciuto. Questo può essere uno dei motivi per cui, nei Paesi con forti strutture
            fondate sul diritto e solide valute come mezzo generale di scambio o riserva di valore, le monete virtuali
            sono ancora poco diffuse e accettate, mentre negli Stati con scarsa stabilità servono spesso come valuta
            rifugio. In ultima istanza, gli utilizzatori di criptovalute scambiano in un modo o nell’altro la
            (precedente) fiducia in una banca con la fiducia in una rete in gran parte anonima e non regolamentata,
            tanto più che l’intero sistema delle monete alternative è tuttora strutturato in modo sperimentale. Ciò vale
            in particolare in vista del problema dei cosiddetti attacchi del 51%, ritenuto piuttosto improbabile, ma non
            completamente da escludere. Se una persona o un gruppo di persone possiede oltre il 50% della capacità di
            calcolo dell’intera rete potrebbe forse invertire le operazioni trasferendo il denaro altrove, quindi
            stravolgere l’ecosistema bitcoin. Quest’anno i bitcoin hanno registrato un poderoso progresso. Fonte:
            Bloomberg
        </body>
    </Document>
    <Document>
        <url>https://blog.migrosbank.ch/it/tag/famiglie/</url>
        <id>C5485BF2BE674BEEFE1B04F28B0312CE</id>
        <title>famiglie Archivio - Banca Migros</title>
        <noindex>noindex,follow</noindex>
        <body>Dove pagano meno tasse le famiglie? Dove di più? La nostra classifica mette in luce enormi discrepanze tra
            i luoghi di residenza. Tra l’altro è interessante notare che numerosi cantoni hanno notevolmente ridotto le
            imposte, ma qualcuno le ha aumentate. Continuare a leggere
        </body>
    </Document>
    <Document>
        <url>https://blog.migrosbank.ch/it/vincitori-e-vinti-del-boom/</url>
        <id>EB3F5023910529ACF5A3D5912CC6796E</id>
        <title>Vincitori e vinti del boom</title>
        <body>I divari sono enormi: alcuni mercati raggiungono nuovi record, mentre altri sono ancora profondamente
            attanagliati dalla crisi. Il nostro elenco indica i paesi dalla parte dei vincitori. Al primo posto si trova
            il DAX, l’indice dei titoli guida tedesco. Rispetto al livello massimo precedente alla crisi finanziaria ha
            guadagnato oltre il 20 percento. Altrettanto brillante è l’andamento delle borse negli Stati Uniti, in
            Svizzera e in Gran Bretagna. La borsa svizzera tra le prime della classe Differenza tra il livello attuale e
            il livello più alto registrato nel 2007, prima della crisi finanziaria.   In questo confronto è importante
            considerare che due indici, il DAX e l’SPI, contengono anche i dividendi versati. Soprattutto nell’attuale
            contesto di tassi bassi, essi rappresentano un’importante fonte di guadagno. Il rendimento cumulato del
            dividendo negli ultimi sei anni ammonta al 20 percento, che corrisponde all’incirca alla differenza di
            performance tra l’SPI e l’SMI. Misurando il puro aumento delle quotazioni, il primo della classe è
            l’americano Dow Jones. Tra i vinti si annoverano invece i mercati emergenti e l’indice europeo delle blue
            chips Euro Stoxx. La borsa italiana ha ceduto addirittura il 50 percento rispetto al suo precedente record,
            nonostante il poderoso recupero degli ultimi mesi. L’illustrazione dimostra che la diversificazione è
            importante. Gli investitori non dovrebbero limitare troppo la selezione dei titoli al mercato interno.
            Soprattutto gli investitori italiani hanno cominciato ad accorgersene dal 2007. Pur continuando a credere
            nella qualità del mercato azionario svizzero, consigliamo comunque di inserire in portafoglio solide blue
            chips di altri paesi. Anche questi articoli potrebbero interessarvi: Aggiornamento sulla politica
            d’investimento della Banca Migros Il carburante della borsa
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/</url>
        <id>71A28B5034D9D2F65C41316BDF24B115</id>
        <title>La parola all’esperto Archives - Banca Migros</title>
        <noindex>noindex,follow</noindex>
        <body>Avendo da poco compiuto i cinquant’anni, ora avete la possibilità di identificare un’eventuale lacuna
            previdenziale e adottare le misure del caso. Sfruttate il nostro test del pensionamento come introduzione al
            tema. E leggete anche quali sono gli strumenti più importanti con cui gli ultracinquantenni possono
            finanziare al meglio la loro vita anche dopo l’attività lavorativa. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/5/</url>
        <id>096A17B42C0FAFED1BD85ED7E305768C</id>
        <title>La parola all’esperto Archives - Page 5 of 10 - Banca Migros</title>
        <noindex>noindex,follow</noindex>
        <body>Gli effetti dei tassi d’interesse estremamente bassi sono molto più gravi di quanto ritenuto dall’opinione
            pubblica: risparmiare conviene sempre meno. Risentiremo delle pesanti conseguenze soprattutto nella
            previdenza per la vecchiaia. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/8/</url>
        <id>E4A7D401F94CEEBCBEC2E83A8416D66C</id>
        <title>La parola all’esperto Archives - Page 8 of 10 - Banca Migros</title>
        <noindex>noindex,follow</noindex>
        <body>Il progetto ha creato scompiglio. La Confederazione sta considerando di limitare il prelievo di capitali
            di previdenza al momento del pensionamento. Spieghiamo le conseguenze di questa misura. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/6/</url>
        <id>BE9B7D42CF72999FFCC15E40F93B90B0</id>
        <title>La parola all’esperto Archives - Page 6 of 10 - Banca Migros</title>
        <noindex>noindex,follow</noindex>
        <body>L’economia svizzera risente del franco forte e accusa una crescita negativa per la prima volta dal 2011.
            Il nostro paese scivolerà presto in una crisi? Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/4/</url>
        <id>26FA0E1AA22182DA47E3314C257D2E7B</id>
        <title>La parola all’esperto Archives - Page 4 of 10 - Banca Migros</title>
        <noindex>noindex,follow</noindex>
        <body>Le rendite AVS segnano un ristagno e nel 2017 potrebbero addirittura diminuire. Il motivo è da ricercare
            nell’inflazione negativa. Eppure i pensionati devono fare fronte a un costo della vita in continua ascesa.
            Soprattutto le spese sanitarie aumentano vertiginosamente. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/3/</url>
        <id>0A84AEB336250294E69B3C708CC05D0E</id>
        <title>La parola all’esperto Archives - Page 3 of 10 - Banca Migros</title>
        <noindex>noindex,follow</noindex>
        <body>Con il suo ultimo articolo nel blog della Banca Migros Albert Steck esorta a un cambiamento di paradigma a
            favore di un’economia con più cuore e più moderazione, in piena sintonia con lo spirito di Gottlieb
            Duttweiler. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/9/</url>
        <id>DF08C5F1FB6BD33D0181C305A64F2CAB</id>
        <title>La parola all’esperto Archives - Page 9 of 10 - Banca Migros</title>
        <noindex>noindex,follow</noindex>
        <body>La Svizzera è esposta alle pressioni internazionali. Come piccola nazione ci troviamo in una posizione
            debole. La nostra economia è penalizzata per questo? In realtà per la Svizzera tira una brutta aria sia sul
            segreto bancario sia sulla tassazione delle holding straniere: con tono perentorio gli Stati Uniti e
            l’Unione europea pretendono sempre di più. […] Continuare a leggere
        </body>
    </Document>
    <Document>
        <url>https://blog.migrosbank.ch/it/perche-diversificare/</url>
        <id>9B43C8DD79C73ED8E0F68D5AB8078C53</id>
        <title>Perché diversificare? - Banca Migros</title>
        <body>Nel colloquio con il vostro consulente d’investimento prima o poi verrà fuori il termine asset allocation
            (distribuzione del patrimonio). Al tema dell’assegnazione alle classi di asset è stret-tamente legato anche
            il concetto di diversificazione. Il consulente non mancherà dunque di menzionare che un portafoglio dovrebbe
            essere ampiamente diversificato. Ma cosa significa esattamente? È il sogno di ogni investitore che spera di
            arricchirsi rapidamente giocando in borsa: fiutare un grande affare prima che la massa degli investitori lo
            scopra e lo prenda d’assalto. In questo intento, molti investitori privati stentano a rendersi conto che si
            perdono fin troppo nei dettagli e corrono rischi eccessivamente elevati, dimenticando invece di considerare
            il quadro di in-sieme. Anche se l’andamento di ogni singolo investimento è significativo, sul lungo periodo
            conta soprattutto la performance complessiva del portafoglio. Una componente essenziale di ogni portafoglio
            efficace e redditizio è sempre stata, e sarà anche in futuro, la diversificazione tra varie classi di asset,
            come azioni, obbligazioni, valute e immobili. Non mettere tutte le uova nello stesso paniere. Il concetto di
            diversificazione in sé è piuttosto semplice: non mettere tutte le uova nello stesso paniere. Il perché è
            facile da intuire: se tutte le uova si trovano nello stesso paniere e per er-rore lo fate cadere a terra,
            avrete rotto tutte le uova. In altre parole, un singolo evento può avere conseguenze estremamente negative.
            La maggior parte degli investitori vuole evitare questo genere di rischio e pertanto decide di diversificare
            i propri investimenti. Invece di pun-tare su un unico titolo, distribuisce il capitale investito su diversi
            titoli, classi di asset e regioni. Questa strategia d’investimento offre una sorta di copertura
            assicurativa: se un titolo si rivela un flop o una classe di asset versa in cattive acque, non è tutto
            perduto. Un portafoglio non diversificato costituisce un rischio elevato e non necessario, senza per questo
            migliorare le prospettive di rendimento a lungo termine. In questo senso la diversificazione è un meccanismo
            volto a limitare i rischi, ottenuto combi-nando in un unico portafoglio un’ampia varietà di investimenti. Un
            portafoglio ben diversificato presenta sempre un profilo di rischio più efficiente rispetto all’impegno
            concentrato su un solo titolo. La diversificazione contribuisce così a bilanciare la performance del
            portafoglio, dato che l’andamento positivo di alcuni investimenti neutralizza i risultati deludenti di
            altri. Le azioni e le obbligazioni, ad esempio, tendono spesso a svilupparsi in direzioni opposte. In un
            por-tafoglio che contiene queste ultime due classi di asset, le eventuali perdite provocate dall’una
            potranno essere compensate dai rendimenti dell’altra. Il motivo principale per investire sia in azioni che
            in obbligazioni non è dunque aumentare i profitti, bensì ridurre il rischio. Attraverso la diversificazione
            si elimina in particolar modo il rischio legato ai singoli titoli, ma non è possi-bile abolire del tutto i
            rischi esistenti. I rischi sistematici di mercato, come l’inflazione, gli inte-ressi, i crolli delle borse,
            l’instabilità politica o addirittura le guerre, interessano normalmente tutte le classi di asset e
            trascinano giù alla rinfusa le quotazioni. Con meno fluttuazioni la maggior parte degli investitori dorme
            sonni più tranquilli. La performance di un portafoglio diversificato è sempre superiore rispetto
            all’andamento del suo peggior titolo, ma al contempo inferiore rispetto a quella della sua componente
            migliore. In ultima analisi la diversificazione restringe il ventaglio dei possibili risultati. Invece di
            mettere a segno guadagni fenomenali in tempi da record, chi si affida alla diversificazione procede con più
            calma, ma anche con maggiore sicurezza, verso l’obiettivo di rendimento desiderato. In condizioni di mercato
            normali, un portafoglio diversificato non subisce mai impennate o crolli improvvisi. Ne deriva, tra l’altro,
            un effetto collaterale positivo: grazie alla minore intensità delle fluttuazioni la maggior parte degli
            investitori dorme sonni più tranquilli. Esistono due tipi di diversificazione: verticale e orizzontale. Con
            la diversificazione verticale il capitale investito viene distribuito su diverse classi di asset, come cash,
            titoli di stato, obbliga-zioni societarie, azioni e immobili. Nella maggior parte dei casi, ognuna di queste
            categorie d’investimento reagisce in maniera diversa agli eventi di mercato e genera rendimenti diffe-renti
            a seconda della situazione, soprattutto perché le varie classi di asset non presentano sempre un andamento
            simile nello stesso arco di tempo. Con la diversificazione orizzontale, il capitale viene invece distribuito
            all’interno della stessa classe di investimenti. Ne sono un buon esempio gli ETF (Exchange Traded Funds,
            fondi indicizzati quotati in borsa), che replicano un indice azionario o un fondo obbligazionario. Aumentare
            il numero di titoli all’interno di una classe di asset senza un piano preciso non riduce davvero il rischio
            e non conviene economi-camente. Così, ad esempio, per creare un portafoglio azionario ben diversificato,
            bisogna scegliere titoli di aziende attive nei più vari settori industriali e con modelli d’impresa
            differenti. La diversificazione è la via più promettente per ridurre il rischio dell’intero portafoglio e
            aumen-tare al contempo il potenziale di rendimento complessivo. Immaginate ora la seguente situazione:
            l’azienda A vende gelati, mentre l’azienda B si occupa di ombrelli. Il caldo estivo farà prosperare
            l’azienda A, ma l’azienda B non riuscirà a smerciare i propri ombrelli. Con l’inizio delle piogge autunnali
            si venderanno più ombrelli e diminuirà la domanda di gelati. Arrivato il freddo invernale, né gli ombrelli
            né i gelati saranno tra le merci più vendute, ma con buona probabilità aumenterà il volume d’affari per
            un’azienda che vende prodotti elettronici di consumo. Grazie alla diversificazione degli investimenti in
            imprese diffe-renti che operano in diversi settori industriali, diminuisce notevolmente il rischio che
            accom-pagna gli investimenti su singoli titoli. Sfruttare gli effetti della diversificazione L’andamento
            delle quotazioni azionarie è imprevedibile (rendimento complessivo, indicizzato). Fonte: Thomson Reuters
            Riprendendo l’esempio precedente, per ottenere una diversificazione ancora maggiore, po-tremmo combinare
            all’interno del portafoglio non solo titoli di imprese svizzere, ma anche azioni internazionali. Sarebbe
            inoltre possibile inserire nel portafoglio, oltre alle società più note (blue chips), anche le azioni di
            imprese a bassa e media capitalizzazione (small e mid caps). In fin dei conti, la diversificazione è la via
            più promettente per ridurre il rischio dell’intero por-tafoglio e aumentare al contempo il potenziale di
            rendimento complessivo. A prescindere da quali titoli fruttano di più, a lungo termine un portafoglio ben
            diversificato tende a raggiungere un rendimento di mercato pari almeno alla media storica. Per costituire un
            portafoglio ampio con singoli titoli occorre però investire una somma considerevole. A chi vuole ottenere
            una buona diversificazione con un capitale di partenza più modesto, consigliamo di investire nei fondi
            strategici e sostenibili della Banca Migros.
        </body>
    </Document>
    <Document>
        <url>https://blog.migrosbank.ch/it/vincitori-del-test-nella-gestione-patrimoniale/</url>
        <id>86739E2E47E9BC736DFF4A3B80164F76</id>
        <title>Vincitori del test nella gestione patrimoniale</title>
        <body>Un confronto indipendente lo dimostra: la gestione patrimoniale della Banca Migros è la più conveniente
            per gli investitori. Tra l’altro, beneficiano del fatto che le obbligazioni con rendimento negativo sono
            state coerentemente vendute. Ogni franco pagato in commissioni riduce la performance dell’investimento. Per
            questo vale la pena di analizzare le relative spese. Lo ha fatto Moneyland.ch, un servizio online, che ha
            confrontato le commissioni di gestione patrimoniale applicate dalle principali banche universali svizzere.
            Risultato: la Banca Migros è la più conveniente. Medaglia d’oro per la Banca Migros Moneyland.ch ha
            analizzato i mandati di 250 000, 500 000 e 1 milione di franchi, ognuno per tre profili, ossia a rischio
            basso, medio ed elevato. Da questo confronto la Banca Migros è risultata la migliore nella valutazione
            complessiva. Gli investitori con un profilo di rischio medio ed elevato pagano alla Banca Migros circa un
            terzo di spese in meno rispetto agli istituti più cari. Nel profilo di rischio conservativo i clienti
            risparmiano addirittura la metà. Secondo la somma investita e la strategia questi risparmi arrivano a
            diverse migliaia di franchi l’anno. Tasso preferenziale invece di un rendimento negativo La gestione
            patrimoniale della Banca Migros non si differenzia soltanto nelle commissioni, ma anche nella strategia
            d’investimento. Già nel primo trimestre, infatti, la Banca Migros ha coerentemente venduto obbligazioni in
            franchi ed euro con rendimento negativo alla scadenza. Perché una banca che mantiene questi investimenti e,
            in un certo senso, esegue operazioni destinate a chiudere in perdita, agisce in contrasto con gli interessi
            dei clienti. Il ricavato della vendita di obbligazioni è stato in gran parte utilizzato dalla Banca Migros
            per aumentare provvisoriamente la liquidità sui conti mandato. I clienti beneficiano così di un interesse
            preferenziale invece di subire i rendimenti obbligazionari negativi. Inoltre pagano spese contenute: infatti
            la Banca Migros rinuncia alle spese amministrative per quella parte del mandato riconducibile al provvisorio
            aumento della liquidità. Spese per il mandato di gestione patrimoniale Finanzinstitut Kosten Kontoführung
            (1) Kartengebühr (Maestro) Gebühren Bargeldbezug (2) Diverse Kosten (3) Total Kosten Alternative Bank 12.00
            30.00 0.00 20.20 62.20 Migros Bank 36.00 0.00 40.00 14.20 90.20 Berner KB 72.00 0.00 16.00 14.20 98.20
            Postfinance 60.00 0.00 40.00 0.00 100.00 Zürcher KB 12.00 40.00 40.00 10.20 102.20 Bank Coop 60.00 30.00
            0.00 20.30 110.20 Raiffeisen 30.00 40.00 40.00 31.20 141.20 Valiant 48.00 30.00 40.00 28.20 146.20 Credit
            Suisse 60.00 50.00 40.00 10.20 160.20 UBS 84.00 40.00 40.00 54.00 218.00 Mandato di CHF 500000: (1) con
            profilo di rischio «Bilanciato», (2) con profilo di rischio «Dinamico». (Fonte: Moneyland.ch) Scegliete la
            vostra personale strategia Alla Banca Migros potete scegliere tra cinque strategie per il vostro mandato di
            gestione patrimoniale: «Reddito» (con una quota azionaria a lungo termine dello 0 percento), «Conservativa»
            (25 percento), «Bilanciata» (45 percento), «Crescita» (65 percento) e «Dinamica» (85 percento). Sono tre le
            modalità seguite dalla Banca Migros per attuare la strategia che avete scelto: Con fonds: già a partire da
            100 000 franchi potete sottoscrivere mandati di gestione patrimoniale basati sui fondi «Classic»: da 250 000
            franchi investite direttamente anche in singole azioni, obbligazioni ecc. strategie pienamente
            individualizzate: possibili a partire da una somma investita di 1 milione di franchi. Per saperne di più:
            bancamigros.ch/gestionepatrimoniale.
        </body>
    </Document>
    <Document>
        <url>https://blog.migrosbank.ch/it/tag/azioni/</url>
        <id>189D75BFAFFA71C0E0B706C25CED4AD7</id>
        <title>Azioni Archivio - Banca Migros</title>
        <noindex>noindex,follow</noindex>
        <body>Su quali azioni dovrebbero puntare gli investitori? Con la «Selezione di azioni Svizzera 2018» la Banca
            Migros presenta le azioni svizzere più promettenti per l’anno in corso, lanciando inoltre un Certificato
            Tracker su questi titoli che permetterà ai nostri clienti di investire in modo semplice e conveniente in
            queste azioni. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/azioni/pagina/2/</url>
        <id>D6808877E07B2E1B231363B165B3DD05</id>
        <title>Azioni Archivio - Page 2 of 2 - Banca Migros</title>
        <noindex>noindex,follow</noindex>
        <body>Il ristagno dei tassi pone numerosi investitori di fronte a una difficile decisione: è meglio spostare una
            parte del patrimonio in azioni? Oppure è già troppo tardi dopo il forte rialzo delle quotazioni? Continuare
            a leggere
        </body>
    </Document>
    <Document>
        <url>https://blog.migrosbank.ch/it/comment-remettre-son-portefeuille-daplomb/</url>
        <id>444EDEBEC145727622665C9DB1B940F4</id>
        <title>Come riequilibrare il portafoglio - Banca Migros</title>
        <body>Chi segue una strategia d’investimento dovrebbe adeguare periodicamente la composizione del portafoglio
            alla sua strategia. Per il cosiddetto «rebalancing» esistono diverse tecniche ma anche malintesi. Questo
            investitore amministra circa 1000 miliardi di franchi. E utilizza gli stessi metodi a disposizione anche
            degli investitori privati. Stiamo parlando del fondo statale norvegese GPFG, che attua la sua strategia
            d’investimento a lungo termine (60% di azioni, 40% di obbligazioni) con un ribilanciamento sistematico. I
            Norvegesi si aspettano da ciò un comportamento anticiclico automatico: i titoli sono venduti quando le
            quotazioni sono alte e acquistati quando sono basse. Come da manuale. Ma andiamo per ordine. Per investire
            come i Norvegesi, prima di tutto occorre determinare il personale profilo di rischio, con l’aiuto del
            proprio consulente. In una seconda fase deve essere scelta la strategia d’investimento più indicata. Ne
            consegue una specifica distribuzione del portafoglio tra diverse categorie di asset: liquidità, azioni,
            obbligazioni ecc. Le strategie si distinguono prima di tutto nella quota azionaria: quanto più è elevata,
            tanto maggiori sono anche le aspettative di rendimento e rischio. Chi vuole operare «sportivamente» come il
            fondo statale norvegese deve avere la necessaria capacità di rischio oggettiva. In ogni caso, la
            distribuzione scelta del patrimonio, la cosiddetta «asset allocation», non rimane costante nel tempo. Dal
            momento che le singole categorie di asset si evolvono diversamente, è inevitabile che si producano
            spostamenti nella struttura del portafoglio. Il rebalancing consente di riportarle in linea con la strategia
            d’investimento originariamente scelta. Malinteso n° 1: «esiste un’unica tecnica di ribilanciamento»
            Semplificando, diciamo che esistono tre tipi di ribilanciamento: «Ribilanciamento da calendario»: l’asset
            allocation viene adeguata a intervalli costanti, ad esempio una volta al mese, al trimestre, all’anno. Lo
            svantaggio: il ribilanciamento è svolto sistematicamente, a prescindere dallo scostamento dalla strategia
            mirata. «Ribilanciamento per fasce»: il ribilanciamento avviene se lo scostamento dalle quote definite in
            origine raggiunge determinati valori soglia, ad esempio +/- 1, 5 o 10%. Lo svantaggio: questo metodo
            richiede un monitoraggio assiduo per constatare lo sforamento dei limiti di tolleranza. Un altro svantaggio:
            potrebbero occorrere diverse soglie in funzione della categoria di asset, ossia fasce più ampie per gli
            investimenti illiquidi con costi elevati delle transazioni (ad es. investimenti diretti in immobili), più
            ristrette in caso di valori patrimoniali molto volatili (ad es. criptovalute e materie prime).
            «Ribilanciamento combinato da calendario e per fasce»: il monitoraggio è effettuato a intervalli costanti,
            ma il ribilanciamento avviene solo in caso di sforamento delle fasce. Malinteso n° 2: «il ribilanciamento
            costa caro» Il gestore statunitense Vanguard ha confrontato i diversi metodi di ribilanciamento di un
            portafoglio composto per il 60% di azioni e il 40% di obbligazioni, quindi con la stessa asset allocation
            del fondo statale norvegese, nel periodo dal 1926 al 2009. I risultati sono sorprendenti: indipendentemente
            dalla frequenza del ribilanciamento, quindi mensile, trimestrale o annuale, e senza considerare i costi
            delle transazioni, i rendimenti medi annui a lungo termine sono rimasti praticamente identici tra l’8.5% e
            l’8.6%. Molto maggiori erano invece le differenze per quanto riguarda le transazioni necessarie, il cui
            numero nel caso del ribilanciamento mensile era di 12 volte superiore a quello annuale. Le differenze sono
            risultate ancora più estreme con gli altri due metodi: nel caso del ribilanciamento per fasce o del metodo
            combinato, a seconda dei parametri scelti, il numero delle transazioni si è differenziato all’incirca del
            fattore 1000 o 50, mentre i rendimenti sono rimasti molto vicini. Rinunciando del tutto al ribilanciamento,
            la quota azionaria aumenta continuamente nel corso del tempo. Il portafoglio si scosta dunque sempre di più
            dal profilo di rischio scelto dall’investitore. Nello studio menzionato da Vanguard, la quota azionaria del
            portafoglio senza ribilanciamento è aumentata dal 60% all’84% tra il 1926 e il 2009. Conclusione: il
            ribilanciamento è importante per mantenere il profilo di rischio. I fondi strategici e i mandati di gestione
            patrimoniale della Banca Migros puntano dunque su un ribilanciamento periodico e, grazie ai volumi elevati,
            i costi delle transazioni sono marginali. Per la maggior parte degli investitori privati, invece, in
            considerazione del rapporto costo/beneficio è importante procedere soltanto ogni trimestre o una volta
            l’anno a un ribilanciamento del portafoglio gestito personalmente, se in quel momento le fasce di
            oscillazione registrano sforamenti del +/- 5%. I privati possono diminuire ancora le transazioni destinate
            al ribilanciamento se utilizzano sistematicamente gli interessi e i dividendi per aumentare le categorie di
            asset sottoponderate. Malinteso n° 3: «più ribilanciamento è meglio» Un ribilanciamento troppo frequente non
            solo causa inutili spese, ma assottiglia direttamente anche la performance. Questo è almeno quanto risulta
            da un’analisi svolta dalla società d’investimenti statunitense AQR: nel periodo di osservazione compreso tra
            il 1972 e il 2015 risulta che un ribilanciamento mensile fornisce rendimenti peggiori rispetto a una
            frequenza trimestrale o annuale. AQR spiega questa conclusione con il fatto che molti mercati finanziari
            sono caratterizzati da trend di tre – dodici mesi e che vanno semplicemente «lasciati correre». (I risultati
            di AQR sono in parziale contraddizione con il summenzionato studio Vanguard, che non ha constatato
            significative differenze di rendimento. La spiegazione potrebbe essere che AQR ha scelto un periodo di
            osservazione più breve e ha considerato altre categorie di asset, senza limitarsi ad azioni e obbligazioni.)
            Malinteso n° 4: «il ribilanciamento rende di più» E se in linea con il risultato ottenuto dall’analisi di
            AQR si evitasse un ribilanciamento troppo frequente? È un malinteso molto diffuso che il ribilanciamento di
            per sé aumenti la performance, ma è vero soltanto se i rendimenti dei singoli investimenti in portafoglio
            hanno la tendenza a tornare sempre sui loro valori medi a lungo termine. In economia finanziaria si parla
            dell’effetto mean reversion (v. riquadro). Da alcuni studi di lungo periodo emergono dubbi che le
            obbligazioni o i tassi d’interesse a lungo termine denotino una «mean reversion», ossia un ritorno verso la
            media. In questo caso il ribilanciamento della quota obbligazionaria non promette alcun rendimento maggiore.
            In realtà, la summenzionata analisi di Vanguard condotta su un portafoglio composto per il 60% di azioni e
            il 40% di obbligazioni rivela che su un lasso di tempo superiore a 80 anni una pura strategia di «buy and
            hold» fornisce una performance migliore rispetto ai diversi metodi di ribilanciamento. Il ribilanciamento
            deve essere considerato prima di tutto uno strumento per controllare meglio il rischio, non per guadagnare
            di più. Questo risultato è facilmente intuibile: rinunciando a qualunque ribilanciamento, la quota azionaria
            diventerebbe sempre maggiore nel tempo, quindi aumenterebbe anche la performance attesa a lungo termine.
            Tuttavia, la contropartita è una più marcata oscillazione del valore. In altre parole: il ribilanciamento
            deve essere considerato prima di tutto uno strumento per controllare meglio il rischio, non per guadagnare
            di più. Malinteso n° 5: «il ribilanciamento mi offre maggiore tranquillità» Eppure, anche utilizzandolo per
            un controllo sistematico del rischio, il ribilanciamento può riservare sonni agitati. Prendiamo il
            quinquennio di rialzi in borsa dal 1995 al 1999: allora era necessario vendere le azioni continuamente,
            anche se i loro prezzi aumentavano ogni anno più del 10%. Occorreva una volontà di ferro. Non ha richiesto
            nervi meno saldi neppure la flessione protrattasi dal 2000 al 2002: c’è voluto un bel sangue freddo per
            continuare ad acquistare azioni nonostante il persistente calo dei prezzi. Questo comportamento anticiclico
            è stato premiato negli anni seguenti con utili elevati sulle azioni acquistate a prezzi convenienti. Ma che
            cosa succede se l’auspicata inversione di rotta si fa attendere per decenni, come è capitato, ad esempio,
            nel 1990 con il crollo della borsa giapponese? Il problema si acuisce con un breve orizzonte temporale:
            quanto più è breve, tanto minore sarà la voglia di assumersi il rischio di uno scostamento dall’asset
            allocation, quindi sarà necessario un numero maggiore di transazioni per ribilanciare il portafoglio. Un
            investitore a lungo termine, come il fondo statale norvegese, è facilitato perché i suoi investimenti sono
            impostati su diversi decenni.
        </body>
    </Document>
    <Document>
        <url>https://blog.migrosbank.ch/it/tag/rebalancing/</url>
        <id>E5A6238B4BE38A2E9927DC51611A530A</id>
        <title>Rebalancing Archivio - Banca Migros</title>
        <noindex>noindex,follow</noindex>
        <body>Chi segue una strategia d’investimento dovrebbe adeguare periodicamente la composizione del portafoglio
            alla sua strategia. Per il cosiddetto «rebalancing» esistono diverse tecniche ma anche malintesi. Continuare
            a leggere
        </body>
    </Document>
    <Document>
        <url>https://blog.migrosbank.ch/it/con-il-tempo-e-la-pazienza-il-gelso-si-tramuta-in-seta/</url>
        <id>0E1B22392D0699C649872CCF06D9CE13</id>
        <title>«Con il tempo e la pazienza il gelso si tramuta in seta» - Borsa</title>
        <body>Questo proverbio cinese vale soprattutto per la borsa. Lo scivolone di quest’autunno è un esempio da
            Manuale: negli investimenti chi la dura la vince. A fine settembre splendeva ancora il sole sui mercati
            finanziari. Dall’inizio dell’anno la borsa svizzera aveva guadagnato un buon dieci percento. Viceversa la
            volatilità, come indicatore della percezione del rischio da parte degli investitori, era scesa molto al di
            sotto della media pluriennale. Ma all’inizio di ottobre le notizie sulla congiuntura europea sono state
            sempre più dominate da dati negativi, ai quali si è aggiunto il timore che la banca centrale americana
            potesse decidere un aumento dei tassi prima del previsto. In sole due settimane lo Swiss Market Index (SMI)
            è precipitato da 8835 a 8058 punti, mentre la volatilità balzava al livello più alto dall’estate 2013. Gli
            investitori si sono allarmati. Anche nel nostro blog alcuni ci hanno criticato per avere segnalato troppo
            poco, a loro avviso, il rischio di una correzione. La costanza paga In effetti non abbiamo consigliato di
            vendere, attenendoci piuttosto coerentemente a una valutazione dei mercati finanziari basata su due principi
            fondamentali: prima di tutto per gli investimenti occorre un lungo orizzonte temporale (v. per esempio
            Investitori più o meno abili). In secondo luogo le provvisorie fluttuazioni sono difficilmente prevedibili
            perché la strategia di acquistare e tenere i titoli è più vantaggiosa del market timing (leggete il nostro
            studio in materia a questo link). La pesante correzione avvenuta di recente rivela tuttavia che gli
            investitori tendono sempre più a reazioni repentine e affrettate, a scapito loro, come dimostra il grafico
            qui a fianco che illustra la probabilità statistica di ottenere un guadagno in borsa alla scadenza di un
            determinato periodo. In concreto: chi acquista azioni oggi ha, dopo dieci anni, una probabilità del 94
            percento di conseguire un profitto. Dopo cinque anni è in utile nell’88 percento dei casi. Il bilancio è
            molto peggiore dopo soli dodici mesi: la probabilità che le azioni siano in zona utili è solo di 72 a 28.
            Con un periodo ancora più breve di un mese il rapporto è addirittura di 56 a 44. E qui entra in gioco anche
            la psiche umana: il vincitore del premio Nobel Daniel Kahnemann ha dimostrato che attribuiamo un peso molto
            maggiore a una perdita che a un guadagno di pari entità. In termini scientifici si parla di avversione alla
            perdita. La pazienza paga Quanto più dura l’investimento in azioni, tanto maggiore è la possibilità di
            ottenere un guadagno. Esempio: se oggi acquisto un’azione, dopo un anno ho il percento di probabilità di
            essere in utile. (I dati si basano sul rendimento storico e sulla deviazione standard della borsa
            statunitense dal 1929). In pratica che cosa significa? Molti investitori potrebbero sicuramente orientare la
            loro pianificazione finanziaria su un lungo orizzonte temporale, eppure non lo fanno. L’avversione alla
            perdita li induce a ridurre inutilmente il periodo a pochi mesi o, addirittura, settimane. Quanto avvenuto
            in ottobre è un esempio da manuale di come l’avversione alla perdita sia una cattiva consigliera negli
            investimenti e per chi non ha pazienza il gelso non si tramuta di certo in seta. In neanche due settimane lo
            Swiss Market Index ha recuperato le perdite. Ma non basta: in novembre l’indice è progredito raggiungendo un
            nuovo massimo annuo.   Ovviamente c’è il rischio che nei prossimi mesi le quotazioni possano perdere ancora
            terreno. Dopo tre anni di ripresa il ciclo della borsa ha ormai raggiunto uno stadio maturo. È probabile che
            il prossimo scivolone richieda più tempo ai mercati per riprendersi. In ogni caso la prova di pazienza è un
            po’ più sopportabile per gli azionisti grazie a un ragguardevole rendimento del dividendo del 3 percento
            circa. Anche questi articoli potrebbero interessarvi: Differenze enormi di prezzo nelle operazioni di borsa
            Il mio consiglio da Insider Aggiornamento sulla politica d’investimento della Banca Migros
        </body>
    </Document>
    <Document>
        <url>
            https://blog.migrosbank.ch/it/imposte-2016-deduzione-unitaria-per-i-costi-della-formazione-e-del-perfezionamento/
        </url>
        <id>BBC04B101052CB7F997FBFB0CFDB51F6</id>
        <title>Imposte 2016: deduzione unitaria per i costi della formazione e del perfezionamento - Banca Migros
        </title>
        <body>Il Consiglio federale ha uniformato, e quindi notevolmente semplificato, il trattamento fiscale della
            formazione e del perfezionamento professionale in vista dell’anno fiscale 2016. D’ora in poi tutti i corsi
            di formazione professionale sono deducibili allo stesso modo. In passato il trattamento fiscale dei costi
            della formazione e del perfezionamento ha dato adito a ripetute discussioni. Sinora erano deducibili solo i
            corsi di perfezionamento, non quelli di formazione, ma comunque soltanto se direttamente collegati
            all’attuale attività professionale, al reinserimento nel mondo del lavoro o a una riqualificazione
            indispensabile. Le riqualificazioni facoltative e i corsi di perfezionamento erano invece esclusi. Ciò
            rendeva molto difficile la differenziazione e provocava talora discrepanze nell’applicazione della normativa
            da parte dei Cantoni. La revisione elimina i problemi di differenziazione, che hanno dato adito
            ripetutamente a divergenze di opinione e casi giuridici. Ora è acqua passata. D’ora in poi tutti i corsi di
            formazione professionale sono deducibili allo stesso modo. Viene meno la distinzione tra formazione e
            perfezionamento, così come l’esigenza di un collegamento con la professione attuale. In futuro non sarà più
            necessario avere un reddito da lavoro. D’altro canto vale la regola che i costi di formazione, assunti dal
            datore di lavoro, non devono essere tassati come reddito. Rimangono invece esclusi i corsi per praticare i
            propri hobby. Per usufruire della deducibilità fiscale, il corso deve servire a garantire o migliorare le
            prospettive professionali. Un’altra condizione è che il contribuente abbia conseguito un primo diploma a
            livello di scuola secondaria di secondo grado (ad es. maturità, apprendistato) e abbia compiuto 20 anni (v.
            grafico). In futuro i costi dei cicli di formazione e perfezionamento di livello superiore saranno
            generalmente deducibili. Corsi deducibili di formazione e perfezionamento riferito alla professione, in
            vigore in tutta la Svizzera a partire dall’anno fiscale 2016 Fonte della tabella: Ufficio cantonale delle
            contribuzioni di San Gallo (istruzioni) Nel caso dell’imposta federale la deduzione massima per i costi di
            formazione e perfezionamento è pari a 12’000 franchi per periodo fiscale. I Cantoni sono liberi di stabilire
            il limite massimo ai fini delle imposte cantonali. La maggior parte di essi ha recepito le direttive della
            Confederazione stabilendo il limite massimo a 12’000 franchi. Soltanto Basilea-Città ammette una deduzione
            più elevata a livello cantonale. In Ticino, invece, il limite massimo è inferiore a quello della
            Confederazione. Imposte a livello cantonale: limiti massimi per la deduzione dei costi di formazione e
            perfezionamento Fonte: Autorità fiscali cantonali  
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/5/</url>
        <id>D89B93F53CBDD837CAD871EE5AC29C01</id>
        <title>Finanza e dintorni Archives - Page 5 of 12 - Banca Migros</title>
        <noindex>noindex,follow</noindex>
        <body>Il sistema più semplice per pagare meno tasse è un versamento nel terzo pilastro. Ma le differenze a
            livello di deduzioni fiscali sono enormi: con un reddito di 80’000 franchi l’importo oscilla fra 320 e 2280
            franchi. Qui spieghiamo chi ne beneficia e in quale misura. Continuare a leggere
        </body>
    </Document>
    <Document>
        <url>https://blog.migrosbank.ch/it/quali-rischi-con-le-azioni/</url>
        <id>E085BAE9D853CDA20F6B6998D93B7BF0</id>
        <title>Quali rischi con le azioni? - Banca Migros</title>
        <body>Gli Svizzeri non hanno mai tenuto così tanta liquidità. Molti di loro vorrebbero investire una parte dei
            risparmi a più lungo termine in azioni. Ma il rischio di perdita li spaventa. Quali sono i pericoli reali?
            Prima di tutto una domanda: nel grafico riportato qui sotto figurano due investimenti, rappresentati nei
            colori blu e rosso. Le curve indicano i rispettivi rendimenti annui negli ultimi 50 anni. Qual è
            l’investimento più redditizio, il blu o il rosso? Presumo che abbiate scelto il rosso, perché la curva è
            molto più regolare e non scende mai in territorio negativo. Per l’investimento blu, invece, si sono
            ripetutamente verificate pesanti perdite. Ecco la soluzione: si tratta dello stesso investimento, ossia un
            portafoglio ampiamente diversificato in azioni svizzere (rappresentate dallo Swiss Performance Index).
            Tuttavia c’è una piccola, ma fondamentale differenza: nel caso della curva rossa le azioni sono rimaste in
            deposito dieci anni, per quella blu solo tre anni. Per capirci meglio ho contrassegnato sulle due linee il
            punto con il rendimento inferiore: per la curva rossa si è verificato nel 2008. In altri termini, chi ha
            comprato azioni svizzere nel 1998 ha conseguito nei dieci anni successivi un rendimento medio annuo pari
            appena allo 0,2 percento. Il triennio peggiore si è concluso nel 2002: l’acquisto di azioni alla fine del
            1999 ha provocato nei tre anni fino al 2002 una perdita annua del 13,6 percento (v. cerchio sulla curva
            blu). Che cosa si può dedurre dal grafico? Chi non ha la necessaria pazienza e tiene le azioni in deposito
            solo per pochi anni corre un grosso rischio di perdere denaro. Dopo gli scivoloni del 2002 e del 2008 molti
            investitori si sono lasciati intimidire e hanno venduto i propri titoli. Con un investimento a lungo termine
            di dieci anni, invece, il rischio può essere notevolmente contenuto. Dal 1945 un periodo così lungo non ha
            mai portato a un rendimento negativo. Il dividendo costituisce un’importante fonte di reddito per
            l’azionista. Con un semplice esempio di calcolo vi mostriamo qui come i dividendi pagati nel corso di un
            decennio possono produrre un rendimento complessivo del 48 percento. Ecco perché un vecchio detto consiglia
            di prendere un sonnifero quando si acquistano azioni, per verificare il guadagno ottenuto solo dieci anni
            più tardi.
        </body>
    </Document>
    <Document>
        <url>https://blog.migrosbank.ch/it/configurare-le-banking-ancora-piu-facile/</url>
        <id>274C7FBC301322ACC8B91F2CB755A939</id>
        <title>Configurare l’e-banking – ancora più facile - Banca Migros</title>
        <body>Eseguite già le vostre operazioni bancarie online con la Banca Migros senza penna USB? Impostare questo
            accesso all’e-banking su altri dispositivi è ancora più facile. Nella lotta perenne tra Apple e Samsung
            arrivano sul mercato generazioni sempre nuove di smartphone. È dunque possibile che stiate per sostituire il
            vostro vecchio apparecchio con il modello successivo. Oppure state pensando di acquistare un nuovo computer.
            In ogni caso, con un altro dispositivo compatibile con Internet si pone la domanda: Come configuro
            l’e-banking della Banca Migros su un altro dispositivo? D’ora in poi, per l’attivazione di ulteriori
            dispositivi, avete a disposizione una nuova e semplice procedura. Procedete così: Sul dispositivo che vi
            interessa installate l’app e-banking (per computer e tablet) o l’app mobile banking (per smartphone).
            Scaricate le app da bancamigros.ch/programmi oppure dal Google Play Store o dall’App Store di Apple. Tenete
            a portata di mano il vostro numero di contratto e-banking, un dispositivo già attivato e la sua password.
            Avviate l’app e-banking o mobile banking sul dispositivo che volete aggiungere e cliccate nella videata di
            attivazione sul link «Le occorre un codice di attivazione?», quindi seguite le istruzioni. Concludete
            l’attivazione scegliendo una password e attribuendo un nome al dispositivo.
        </body>
    </Document>
    <Document>
        <url>https://blog.migrosbank.ch/it/pagina/13/</url>
        <id>1913D46A8B342B649C0C5EA6DB8A5897</id>
        <title>Blog Banca Migros</title>
        <body>I mandati di gestione patrimoniale della Banca Migros offrono una performance superiore alla media. Lo
            dimostra il confronto effettuato con un centinaio di gestori patrimoniali svizzeri ed esteri. Continuare a
            leggere
        </body>
    </Document>
    <Document>
        <url>
            https://blog.migrosbank.ch/it/denaro-per-le-vacanze-concorso/condizioni-di-partecipazione-al-concorso-denaro-per-le-vacanze/
        </url>
        <id>F1052598E89308C03DC64CD440F72CFC</id>
        <title>Condizioni di partecipazione al concorso Denaro per le vacanze - Banca Migros</title>
        <body>Organizzatore L’organizzatore del gioco a premi è la Banca Migros SA Industriestrasse 17 CH-8304
            Wallisellen Svizzera Durata e comunicazione Il concorso Denaro per le vacanze dura dal 1° al 15 giugno 2015.
            Alla fine del concorso informeremo i vincitori per posta elettronica. Regole del gioco I partecipanti devono
            raccontarci un’esperienza vissuta nella quale hanno ricevuto “più vacanze per il proprio denaro”. Il
            racconto deve essere scritto come commento al blog nella pagina del concorso. Tra tutti i partecipanti
            saranno estratti a sorte tre buoni Hotelplan: 1° posto CHF 300.-, 2° posto CHF 150.-, 3° posto CHF 50.- Lo
            stesso utente può partecipare un’unica volta. Le immagini pervenute dopo la chiusura del gioco a premi non
            saranno più prese in considerazione, indipendentemente dalla causa del ritardo. La Banca Migros SA contatta
            i vincitori dei premi all’indirizzo di posta elettronica indicato nel commento al blog e li informa sulle
            prossime fasi del concorso.Il diritto a ricevere il premio decade se questo non può essere trasmesso per
            posta o elettronicamente al vincitore, per cause a lui imputabili (indirizzo errato, mancato ritiro del
            premio ecc.) entro due settimane dall’avvenuta comunicazione della vincita. Condizioni di partecipazione
            Hanno diritto di partecipare le persone con piena capacità di agire, che abbiano compiuto 18 anni e siano
            domiciliate in Svizzera. La partecipazione al gioco a premi implica il consenso all’eventuale utilizzo dei
            dati personali a fini di marketing da parte della Banca Migros SA. Non saranno trasmessi dati a terzi. La
            partecipazione al gioco a premi è gratuita. Tutte le spese derivanti dalla partecipazione (ad esempio
            l’accesso online) sono esclusivamente a carico del partecipante. I collaboratori della Banca Migros SA e i
            collaboratori delle agenzie coinvolte nello svolgimento del gioco a premi sono esclusi dalla partecipazione.
            I partecipanti, che violano le condizioni di partecipazione, possono essere esclusi con effetto immediato
            dal gioco a premi. Se sussistono le condizioni dell’esclusione, i premi possono essere revocati a posteriori
            oppure può essere chiesta la restituzione di quelli già pagati o consegnati oppure possono essere apportate
            le rispettive modifiche alle classifiche. Il consenso alla partecipazione può essere revocato in qualsiasi
            momento inviando una mail all’indirizzo briefkastenblog@migrosbank.ch. In questo caso il partecipante
            dichiara contemporaneamente di non partecipare più al gioco a premi ed eventuali premi assegnati non possono
            più essere riscossi. È escluso il ricorso alle vie legali e non viene tenuta alcuna corrispondenza sul gioco
            a premi, su eventuali esclusioni ecc. Esonero dell’organizzatore L’organizzatore o le agenzie incaricate
            dello svolgimento del gioco a premi sono autorizzate a sospendere, interrompere o terminare il gioco a premi
            se durante lo svolgimento sono cambiate le regole in merito alle promozioni in facebook, di conseguenza lo
            svolgimento del gioco non è possibile in conformità alle condizioni vigenti di facebook oppure il gioco a
            premi è bloccato da facebook per qualunque motivo è stato constatato un tentativo di abuso mediante
            manipolazioni non è più garantito uno svolgimento regolare, in particolare per mancato funzionamento
            dell’hardware o del software, errori nei programmi, virus informatici oppure interventi non autorizzati da
            parte di terzi nonché problemi meccanici, tecnici o giuridici per cause di forza maggiore o altri motivi
            giuridici Una determinata disponibilità del gioco a premi non è garantita, in particolare problemi tecnici o
            lavori di manutenzione imprevedibili possono comportare interruzioni e ritardi. L’organizzatore può
            modificare il gioco a premi e le condizioni di partecipazione senza indicarne i motivi. In questo caso
            l’organizzatore informerà i partecipanti dei cambiamenti. I partecipanti non sono autorizzati ad avanzare
            pretese nei confronti dell’organizzatore in seguito a un cambiamento del gioco a premi o delle condizioni di
            partecipazione. È escluso il ricorso alle vie legali. Al gioco a premi si applica esclusivamente il diritto
            svizzero. Se alcuni punti delle presenti condizioni di partecipazione sono inefficaci o incomplete, le
            restanti condizioni rimangono valide. Esonero di facebook La presente attività promozionale non ha alcun
            rapporto con facebook, che non la sponsorizza, non la sostiene né la organizza in alcun modo. Il
            destinatario delle informazioni messe a disposizione dai partecipanti non è facebook, bensì la Banca Migros
            SA. Prendendo parte al concorso il partecipante acconsente all’utilizzo dei suoi dati all’interno della
            Banca Migros SA a scopi di marketing. I dati non saranno trasmessi a terzi. La partecipazione al gioco a
            premi sarà pubblicizzata tramite facebook. Con la partecipazione al concorso il partecipante riconosce il
            pieno esonero di facebook da eventuali responsabilità.
        </body>
    </Document>
    <Document>
        <url>https://blog.migrosbank.ch/it/la-casa-diventa-un-gioco-da-ragazzi/</url>
        <id>2D4D7CD673F4FF5BB2B0F1006E60AA51</id>
        <title>La casa diventa un gioco da ragazzi - Banca Migros</title>
        <body>Alla Banca Migros le ipoteche fisse sono ottenibili già a partire da un tasso dello 0,62 percento. Ma per
            il finanziamento della casa la Banca Migros non si limita alle condizioni vantaggiose e propone ai suoi
            clienti anche una consulenza professionale. Negli ultimi mesi alcune durate delle ipoteche fisse sono
            diventate un po’ più onerose, ma per la maggior parte di esse i tassi d’interesse si muovono tuttora su un
            livello basso. I proprietari immobiliari beneficiano così di allettanti condizioni sulle ipoteche,
            soprattutto alla Banca Migros, che riduce i tassi sulle ipoteche fisse da due a cinque anni: a seconda della
            durata beneficiate di una riduzione del tasso fino al 30%. Le ipoteche fisse per la proprietà abitativa a
            uso proprio sono ottenibili già a partire da un tasso dell’ 0,62%. Fissate oggi stesso la vostra futura
            ipoteca fissa, senza sovrapprezzo I nuovi clienti o chi acquista una proprietà abitativa per la prima volta
            possono fissare le condizioni vantaggiose con 12 mesi di anticipo, senza pagare alcun sovrapprezzo. È così
            garantita la massima sicurezza del budget. Risparmiatevi il tasso maggiorato sull’ipoteca di 2° grado Le
            condizioni vantaggiose sono ottenibili anche per l’ipoteca di secondo grado, ossia quella parte di
            finanziamento che supera i due terzi del valore dell’anticipo. A differenza di altri offerenti, la Banca
            Migros rinuncia ad applicare un tasso maggiorato all’ipoteca di secondo grado in caso di immobili
            residenziali. Combinate le condizioni vantaggiose a una consulenza professionale Un finanziamento ottimale
            non si basa soltanto su condizioni vantaggiose, ma pure su una consulenza professionale. La Banca Migros vi
            offre l’uno e l’altro. Rimaniamo al vostro fianco anche dopo l’acquisto se cambiano le vostre esigenze
            concrete – ad esempio nell’ottica di un intervento di restauro o di ristrutturazione. Inoltre vi mostriamo
            in tempo come cambia la sopportabilità finanziaria in vista del vostro pensionamento. Beneficiate dei nostri
            valori cooperativi La consulenza personale della Banca Migros lascia spazio alle soluzioni individuali. In
            nome dei valori cooperativi cui si ispira la Banca Migros, il cliente è posto al centro del nostro operato.
            Non siamo orientati alla massimizzazione degli utili, ma a un’offerta equa con condizioni vantaggiose.
            Questa filosofia fa di noi un partner fidato e duraturo e garantisce tassi interessanti anche per i rinnovi
            futuri dei contratti.
        </body>
    </Document>
    <Document>
        <url>https://blog.migrosbank.ch/it/posso-permettermi-di-andare-in-pensione-prima/</url>
        <id>CB242696D1A25F296485F32CC1B0E90A</id>
        <title>Posso permettermi di andare in pensione prima? - Banca Migros</title>
        <body>In pensione prima del tempo: per molte persone rappresenta una delle massime aspirazioni. Ma fino a che
            punto è realistica? Abbiamo calcolato le conseguenze finanziarie sulla base di un caso concreto. Nei
            sondaggi un lavoratore su due esprime il desiderio di smettere di lavorare prima dell’età ufficiale della
            pensione. Tuttavia la crescente pressione sugli istituti di previdenza rende sempre più difficile un
            pensionamento anticipato. Nel mio esempio ho calcolato le conseguenze finanziarie di un pensionamento a 62
            anni invece che a 65. Risulta che la rendita mensile della cassa pensioni scende da 2830 a 2220 franchi, un
            taglio del 22 percento. Il calcolo si riferisce a una persona che all’età di 25 anni guadagnava 3800 franchi
            al mese e prima della pensione aveva uno stipendio di 10’000 franchi mensili. Dal grafico emerge che due
            fattori sono la causa della diminuzione della rendita: prima di tutto mancano tre anni ai 65 per aumentare
            il capitale di previdenza, che nel nostro esempio scende da 500’000 a 430’000 franchi. È evidente che negli
            ultimi anni prima della pensione il capitale cresce di più. Infatti, il contributo di risparmio nel secondo
            pilastro sale progressivamente con l’età. Per un venticinquenne confluisce nella previdenza professionale
            solo il 7 percento dello stipendio assicurato, a partire dai 55 anni il 18 percento. Con l’età aumenta
            inoltre anche il livello retributivo. Un pensionamento a 62 anni riduce la rendita del 22 percento Nel
            nostro esempio, con il pensionamento a 62 anni il capitale di vecchiaia si riduce da 500’000 a 430’000
            franchi. Inoltre la rendita viene riscossa per tre anni in più, quindi l’importo versato ogni mese si riduce
            da 2830 a 2220 franchi (il 22 percento in meno). Il secondo motivo della diminuzione della rendita in caso
            di pensionamento anticipato è la riscossione prolungata. Dal momento che il capitale di previdenza deve
            durare tre anni di più, la cassa pensioni riduce la cosiddetta aliquota di conversione (AdC). In caso di
            pensione a 65 anni l’AdC è del 6,8 percento, che con un capitale di 500’000 franchi produce una rendita
            mensile di 2830 franchi (calcolo: 6,8 percento di 500’000, da cui risulta una rendita annua di 34’000
            franchi). Per un pensionamento a 62 anni si applica invece un’AdC più bassa, pari al 6,2 percento. Se il
            capitale accumulato è di 430’000 franchi risulta una rendita mensile di 2220 franchi (rispettivamente 26’660
            franchi l’anno). A seconda della cassa pensioni il calcolo può scostarsi dal nostro esempio. La regola di
            massima è comunque che, per ogni anno di pensionamento anticipato, la rendita diminuisce del 5-8 percento.
            In considerazione di queste pesanti decurtazioni la pensione prima del tempo deve essere comunque preparata
            scrupolosamente. I fattori da considerare sono illustrati nel nostro dossier «Cinque consigli utili sul
            (pre)pensionamento». Vi è spiegato anche perché un ritiro graduale dall’attività lavorativa rappresenta
            spesso la migliore soluzione nel nostro sistema previdenziale. Se il vostro budget non vi consente un
            pensionamento anticipato, consolatevi: l’aspettativa di vita dei pensionati odierni non è mai stata così
            elevata. Dall’introduzione della previdenza professionale nel 1985 è aumentata di quattro anni: a 88 per le
            donne e 85 per gli uomini. Rispetto alla generazione che ci ha preceduti godiamo dunque di una pensione più
            lunga.
        </body>
    </Document>
    <Document>
        <url>https://blog.migrosbank.ch/it/ma-il-terzo-pilastro-e-davvero-equo/</url>
        <id>707700859EE5A1A349C8EFDA56B35703</id>
        <title>Ma il terzo pilastro è davvero equo?</title>
        <body>Mi chiedo a chi servano realmente le deduzioni fiscali nel terzo pilastro: senz’altro, e prima di tutto,
            ai ricchi. Ma posso beneficiarne anch’io come impiegato con uno stipendio modesto? Solo ai ricchi vale la
            pena di interessarsi delle questioni di denaro. È un’opinione che sento regolarmente, ma spesso è sbagliata.
            Per esempio relativamente alle agevolazioni fiscali nel pilastro 3a, di cui beneficiano anche le economie
            domestiche con redditi più bassi. La tabella riporta il confronto tra due famiglie, che abitano a Berna,
            entrambe con due figli.   Famiglia A Famiglia B Reddito CHF 70’000 CHF 100’000 Imposte prima CHF 2965 CHF
            7770 Versamento pilastro 3a CHF 6000 CHF 6000 Imposte dopo CHF 1957 CHF 6721 Riduzione percentuale
            dell’onere fiscale 34 % 14 % La famiglia con il reddito minore ottiene dunque una riduzione dell’onere
            fiscale notevolmente superiore. Tuttavia le economie domestiche con un reddito inferiore hanno spesso solo
            somme modeste da mettere da parte e investire. Questo privilegia le persone facoltose. Conclusione: chi
            guadagna poco può ridurre le tasse di una percentuale maggiore con il terzo pilastro. D’altro canto può
            risparmiare generalmente meno nella previdenza. Questi due effetti si compensano abbastanza nelle classi di
            reddito comprese tra 60’000 e 140’000 franchi, come illustra il grafico: qui lo sgravio fiscale medio grazie
            al pilastro 3a è uguale ovunque. Al di sotto di 60’000 franchi, invece, il vantaggio diminuisce
            progressivamente. Lo stesso vale all’altra estremità della scala per i redditi molto elevati, a causa del
            tetto massimo per i versamenti nel terzo pilastro: gli impiegati con una cassa pensioni possono attualmente
            versare fino a 6739 franchi l’anno. Spero che questa conclusione incoraggi a sfruttare i vantaggi del
            pilastro 3a anche con un reddito piuttosto basso. Inoltre il tasso d’interesse del conto risparmio
            previdenza 3a della Banca Migros è dell’1,4 percento. Ma per sfruttare al massimo l’effetto degli interessi
            composti, dovrebbe cominciare a risparmiare al più presto. Quindi non si preoccupi se il suo versamento nel
            terzo pilastro a fine anno ammonta «solo» a 1000 franchi: ne vale comunque la pena. Pianificate la vostra
            previdenza con le pratiche applicazioni all’indirizzo: www.bancamigros.ch Anche i seguenti articoli in
            materia di previdenza potrebbero interessarvi: Lunga vita a noi Confrontarsi con la media Meglio il secondo
            o il terzo pilastro?
        </body>
    </Document>
    <Document>
        <url>https://blog.migrosbank.ch/it/i-top-e-i-flop-dei-titoli-azionari-nellsmi/</url>
        <id>4ED011F3E9F6652734DBD353A3626216</id>
        <title>I top e i flop dei titoli azionari nell&apos;SMI - Banca Migros</title>
        <body>Lo Swiss Market Index sta puntando dritto al record del 2007. Vi mostriamo i migliori e i peggiori titoli
            da allora: i migliori hanno più che raddoppiato il loro valore. E senza l’azione UBS l’SMI avrebbe già
            infranto la soglia dei 10 000 punti. Nel giugno del 2007 il mondo della borsa era ancora a posto. Lo Swiss
            Market Index (SMI) aveva raggiunto il massimo storico di 9548 punti, prima del brutale crollo a 4235 punti,
            che rappresenta una perdita del 56 percento! Tuttavia, così come è stata brusca la caduta, altrettanto
            veloce è stata la ripresa dell’indice di borsa. Persino chi, per sua sfortuna, ha deciso di acquistare
            azioni proprio all’inizio di giugno del 2007 ha nel frattempo recuperato la perdita. Tra l’altro nell’SMI le
            distribuzioni non sono calcolate. Considerando quindi i dividendi reinvestiti l’SMI, nonostante il crash, è
            già del 25 percento oltre il livello di otto anni fa. Un bell’exploit! Certo, l’SMI è oggi molto diverso da
            quello precedente al tracollo. Andamento della quotazione dall’ultimo record del giugno 2007. I dividendi
            pagati non sono considerati. Lo dimostra il nostro grafico. L’azione UBS si rivela la peggiore in assoluto,
            dopo aver lasciato sul terreno il 76 percento. Per l’SMI significa che questo titolo, da solo, è costato
            all’indice non meno di 1060 punti. Senza una simile zavorra l’SMI avrebbe superato la soglia dei 10 000
            punti già lo scorso anno. Il titolo Credit Suisse non ha fatto tanto meglio, con un meno 72 percento.
            Tuttavia per l’SMI ha comportato «solo» un peggioramento di 670 punti a causa della sua inferiore
            capitalizzazione di borsa. Senza il disastroso bilancio delle due grandi banche l’SMI sarebbe salito di ben
            il 18 percento e avrebbe addirittura oltrepassato la soglia degli 11 000 punti. Per fortuna l’SMI contiene
            anche tutta una serie di titoli vincenti: Richemont, Geberit e Actelion hanno più che raddoppiato il loro
            valore. Considerando la capitalizzazione di borsa i due pesi massimi Novartis e Nestlé hanno contribuito più
            degli altri a far salire l’indice, rispettivamente di circa 700 e 560 punti. Questo elenco dei top e dei
            flop nell’SMI dimostra inequivocabilmente che un’ampia diversificazione è imprescindibile in ogni
            investimento. L’utile necessario in percentuale per compensare la perdita subita con un titolo aumenta così
            tanto. Chi nel giugno del 2007 ha acquistato azioni UBS deve guadagnare oltre il 300 percento, partendo dal
            livello attuale, per tornare alla quotazione di partenza (v. grafico). Al fine di evitare un simile rischio
            di accumulo è dunque consigliabile ripartire l’investimento su almeno 15-30 titoli in ogni segmento di
            mercato. Per questo è indicato un fondo d’investimento. Chi diversifica il proprio portafoglio con azioni
            “top” può riuscire addirittura a recuperare la perdita completa del capitale come nel caso della Swissair.
            Infatti il vantaggio della borsa è che, mentre la perdita per un titolo è plafonata al 100 percento, il
            guadagno può essere illimitato. Per esempio l’azione di Richemont, una società di beni di lusso, si è più
            che quintuplicata dal giorno in cui gli apparecchi della Swissair rimasero inchiodati al suolo nell’ottobre
            del 2001. Per la società ginevrina di certificazione aziendale SGS la quotazione si è addirittura
            decuplicata. E chi ai tempi ha investito in Apple ha assistito addirittura a un aumento del capitale di
            quattordici Volte. Con la necessaria tenacia e un’intelligente strategia d’investimento siete dunque
            riusciti a superare indenni il peggiore tracollo della borsa mai più subito da decenni. Per sapere che cosa
            occorre, oltre a una buona diversificazione, leggete la nostra “lista delle cose da evitare” con i sette
            tabù per gli investitori.
        </body>
    </Document>
    <Document>
        <url>https://blog.migrosbank.ch/it/tag/online-it/pagina/2/</url>
        <id>E3731F8C78FC1315EC6CF52C0FA6D07B</id>
        <title>Online Archivio - Page 2 of 2 - Banca Migros</title>
        <noindex>noindex,follow</noindex>
        <body>D’ora in poi i clienti della Banca Migros possono pagare alla Migros direttamente con lo smartphone –
            senza contanti né tessera bancaria. Continuare a leggere
        </body>
    </Document>
    <Document>
        <url>
            https://blog.migrosbank.ch/it/no-alla-previdenza-per-la-vecchiaia-2020-la-pianificazione-finanziaria-diventa-piu-importante-che-mai/
        </url>
        <id>7B361C635C1B3E30AF09C78758478DAB</id>
        <title>No alla previdenza per la vecchiaia 2020 – La pianificazione finanziaria diventa più importante che mai -
            Banca Migros
        </title>
        <body>I sì e i no si sono contesi la vittoria sul filo di lana e il risultato era difficilmente prevedibile.
            Adesso il dado è tratto. La riforma della previdenza per la vecchiaia è stata inaspettatamente affossata: il
            52,7% dei votanti ha detto no al progetto. La modifica costituzionale per l’aumento dell’imposta sul valore
            aggiunto è stata respinta di misura con il 50,1%. Il finanziamento dei nostri istituti sociali rimane un
            problema irrisolto che rischia di diventare addirittura più pressante con il passare del tempo. A questo
            punto dovrebbe arrivare presto una nuova proposta di riforma da parte del Consiglio federale, ma per il
            momento non sappiamo se ciò avverrà realmente. È indubbio che sia nel 1° pilastro (AVS) sia nel 2° pilastro
            (LPP, previdenza professionale) è necessario intervenire per garantire le rendite dei pensionati futuri.
            Quando i baby boomer andranno in pensione La generazione del baby boom, caratterizzata da un’esplosione
            demografica, andrà in pensione nei prossimi 10-15 anni. Ciò significa che aumenterà il fabbisogno di
            finanziamento per l’AVS. Anche i capitali risparmiati nella previdenza professionale non saranno più
            sufficienti a garantire le rendite dei pensionati futuri a causa dell’aumentata aspettativa di vita e del
            basso livello dei tassi d’interesse. Molte casse pensioni hanno già provveduto Il sistema previdenziale
            svizzero prevede che le rendite dell’AVS e della previdenza professionale rimpiazzino il 60% dell’ultimo
            stipendio. Per la parte sovraobbligatoria, quindi quella che supera 84’600 franchi, la legge non fissa
            prestazioni minime. Più dell’80% dei lavoratori ha comunque una previdenza professionale che va oltre la
            quota obbligatoria, poiché le loro casse pensioni prevedono prestazioni migliori oppure perché guadagnano di
            più. Nella previdenza sovraobbligatoria le casse pensioni possono decidere in gran parte autonomamente
            l’aliquota di conversione e adeguarla al mutare delle condizioni quadro. Numerose casse pensioni hanno già
            provveduto a questi adeguamenti in risposta all’aumentata aspettativa di vita e ai bassi rendimenti. Ciò
            significa che le prestazioni per la vecchiaia dei futuri pensionati saranno notevolmente inferiori.
            Risparmiare mediante la previdenza individuale sarà inevitabile Chi vuole mantenere l’auspicato tenore di
            vita anche negli anni della pensione non potrà fare a meno di impegnarsi personalmente per accumulare la sua
            previdenza per la vecchiaia. Ciò riguarda soprattutto le persone che, essendo vicine alla pensione, hanno
            poche possibilità di coprire le lacune causate dalla riduzione dell’aliquota di conversione risparmiando
            prima di interrompere l’attività lavorativa. Per colmare la lacuna a livello di reddito dopo la pensione,
            esistono diverse possibilità risparmiare mediante la previdenza vincolata 3a (consente agevolazioni fiscali)
            risparmiare con la previdenza libera 3b (risparmio flessibile) riscattare la cassa pensioni (migliora il
            capitale di vecchiaia e aiuta a risparmiare sulle tasse), ma attenzione: dopo il riscatto il capitale non
            può essere prelevato per tre anni pensionamento graduale (aiuta a ridurre notevolmente l’onere fiscale)
            Pianificare le proprie finanze diventa più necessario che mai Non solo occorre affrontare tempestivamente
            l’accumulo di ulteriore capitale per coprire le lacune nel reddito che si protrarranno per tutti gli anni
            della pensione, ma anche il momento in cui prelevare i capitali previdenziali costituisce un aspetto
            importante della pianificazione pensionistica. È fondamentale rispondere alla domanda se si vuole andare in
            pensione prima del tempo, gradualmente o, addirittura, più tardi. Nello stabilire il momento della pensione
            occorre considerare alcuni aspetti in termini di diritto fiscale e previdenziale. Il seguente grafico
            illustra in quale intervallo di tempo le prestazioni dei diversi pilastri sono più elevate. Contano i
            seguenti aspetti: AVS: nell’AVS gli uomini possono percepire la loro rendita ordinaria di vecchiaia all’età
            di 65 anni, le donne già a 64. È possibile un prelevamento anticipato di uno o due anni prima dell’età
            ordinaria AVS. La riduzione della rendita di vecchiaia anticipata si estende a tutta la durata della
            pensione ed è pari al 6,8% per ogni anno di pensionamento anticipato. Per l’intera durata del prelevamento
            anticipato vige l’obbligo di versare i contributi. Quelli versati in questo periodo non concorrono a formare
            la rendita. Il pensionamento può essere posticipato per un minimo di uno e un massimo di cinque anni dopo
            l’età ordinaria AVS e comporta un aumento della rendita. I contributi versati, invece, non concorrono più a
            formare la rendita e fungono da contributi di solidarietà. Previdenza professionale: il regolamento
            dell’istituto di previdenza può prevedere un’età flessibile di pensionamento; non è comunque possibile prima
            dei 58 anni compiuti per raggiunti limiti di età. A seconda del regolamento, la rendita di vecchiaia può
            essere percepita come rendita vitalizia, versamento unico o parziale in capitale. Per prelevare il capitale
            occorre fare tempestivamente domanda all’istituto di previdenza. È possibile rinviare la rendita o il
            capitale fino all’età di 70 anni sotto la condizione di una attività lucrativa. Averi di libero passaggio:
            il capitale è vincolato per legge fino a cinque anni prima del raggiungimento dell’età AVS. Un prelevamento
            anticipato è possibile per i seguenti motivi: acquisto di una proprietà abitativa a uso proprio rimborso di
            un prestito ipotecario sulla proprietà abitativa a uso proprio avvio di un’attività lucrativa indipendente
            uscita definitiva dalla Svizzera (restrizione UE/AELS) l’intero avere previdenziale è inferiore a un
            contributo annuo presso l’ultimo istituto di previdenza invalidità totale Un rinvio é possibile fino all’
            età di 70 anni Averi del pilastro 3a: la prestazione non può essere versata prima del compimento dei 60 anni
            per gli uomini e dei 59 anni per le donne. Un prelevamento anticipato del capitale del pilastro 3a non è
            vincolato all’età ed è possibile, tra l’altro, nei seguenti casi: avvio di un’attività lucrativa
            indipendente acquisto di una proprietà abitativa a uso proprio rimborso di un prestito ipotecario sulla
            proprietà abitativa a uso proprio uscita definitiva dalla Svizzera (restrizione UE/AELS) invalidità totale
            Chi continua a lavorare dopo aver raggiunto l’età ordinaria AVS può posticipare il prelevamento al massimo
            di 5 anni e continuare a versare contributi nel pilastro 3a. Nello stabilire il momento della pensione
            occorre considerare alcuni aspetti in termini di diritto fiscale e previdenziale. A seconda delle situazioni
            è possibile risparmiare così diverse migliaia di franchi. Gli specialisti della pianificazione finanziaria
            della Banca Migros si mettono volentieri al vostro fianco per aiutarvi a costruire un domani
            finanziariamente sicuro.
        </body>
    </Document>
    <Document>
        <url>https://blog.migrosbank.ch/it/tag/pagamenti/</url>
        <id>AE184E18137E5E67B3642064DC5ED49A</id>
        <title>Pagamenti Archivio - Banca Migros</title>
        <noindex>noindex,follow</noindex>
        <body>Polizza di versamento, carta e PayPal sono le modalità di pagamento più frequenti in Internet, ma il loro
            utilizzo costa spesso spese extra. Per molti acquisti online si paga dunque un sovrapprezzo. I clienti della
            Banca Migros, invece, hanno a disposizione un’alternativa molto più vantaggiosa con il servizio E-Pay e il
            «bonifico SOFORT». Continuare a leggere
        </body>
    </Document>
    <Document>
        <url>https://blog.migrosbank.ch/it/una-carta-maestro-per-tutti-i-clienti/</url>
        <id>17B21C26D09B52E16E5EB2F2713C3B30</id>
        <title>Una carta Maestro per tutti i clienti - Banca Migros</title>
        <body>La carta di conto M-Card sarà sostituita da una nuova carta Maestro, che ha possibilità d’impiego molto
            maggiori senza costare di più per questo. La carta di conto M-Card ha fatto il suo tempo: nei prossimi mesi
            sarà sostituita da una nuova carta Maestro, che vi sarà inviata automaticamente, quindi non dovete pensare a
            niente. La nuova carta Maestro è esente dalla quota annua come la M-Card. La Banca Migros è dunque la prima
            banca a offrire a tutti i clienti una carta Maestro in CHF senza spese fisse. Questa tessera ha validità
            immediata. La vecchia M-Card può continuare a essere utilizzata parallelamente sino a fine anno. Rispetto
            alla M-Card la carta Maestro ha possibilità d’impiego molto maggiori. Consente infatti di pagare non solo
            nelle imprese Migros e presso le FFS, come avveniva con la M-Card, ma anche in 200’000 negozi, ristoranti e
            stazioni di rifornimento in tutta la Svizzera. Con la carta Maestro è inoltre possibile pagare senza
            contanti in tutto il mondo. Ma se proprio vi servissero i contanti, potete prelevarli gratuitamente ai
            Bancomat della Banca Migros, nei supermercati Migros e in diversi shop migrolino. I prelevamenti ai Bancomat
            di terzi e ai Postomat sono soggetti alla commissione di 2 franchi applicata da banche terze, secondo la
            consuetudine del settore. Tutti i clienti titolari di un conto beneficiano della nuova carta Maestro anche
            se hanno solo, ad esempio, un conto di risparmio. È importante ricordare che il numero dei prelevamenti di
            denaro e degli acquisti gratuiti a debito del conto di risparmio e di risparmio-investimento è limitato. Per
            eseguire transazioni frequenti vale la pena di considerare l’alternativa del conto privato. Avete già più di
            un conto e utilizzate attivamente le rispettive carte di conto? In tal caso sostituiamo ogni M-Card con una
            carta Maestro. La prima è esente dalla quota annua, ogni carta supplementare costa 30 franchi. Le carte
            inutilizzate possono essere rinviate alla banca senza spese entro il 31 gennaio 2017. Attenzione: il PIN
            sinora valido per la M-Card rimane uguale anche per la nuova carta Maestro. Se lo avete dimenticato, potete
            ordinarne uno sostitutivo alla Service Line al prezzo di 10 franchi. Con la nuova carta Maestro potete
            pagare importi fino a 40 franchi anche senza PIN: basta avvicinare la carta al lettore. Questa funzione di
            pagamento senza contatto non è solo rapida, ma anche sicura. Maggiori informazioni sulla nuova carta Maestro
            sono pubblicate qui.
        </body>
    </Document>
    <Document>
        <url>https://blog.migrosbank.ch/it/app-mobile-banking-ora-con-touch-e-face-id/</url>
        <id>502FC2A2461FD4ABD026E2E0FA6AEA67</id>
        <title>App Mobile Banking ora con Touch e Face ID - Banca Migros</title>
        <body>Ora il Mobile Banking della Banca Migros è ancora più pratico: potete aprire l’app con l’impronta digitale
            o il riconoscimento facciale e con i widget saldo e deposito avete sempre sotto controllo le vostre finanze
            anche senza effettuare il login. Volete ad esempio pagare una fattura con il vostro smartphone scansionando
            la polizza di versamento? Finora dovevate accedere all’app Mobile Banking tramite password. Ora invece
            aprite l’app in modo più rapido e semplice grazie all’accesso biometrico. Ciò significa che potete accedervi
            tramite impronta digitale sul vostro smartphone Apple (Touch ID) o sul vostro smartphone Android
            (Fingerprint). In alternativa, se disponete di un dispositivo della nuova generazione di iPhone, potete
            optare per il riconoscimento facciale (Face ID). Il vantaggio dell’accesso tramite impronta digitale o
            riconoscimento facciale è che non occorre digitare ogni volta la password e che questa non può essere
            osservata né utilizzata illecitamente da persone non autorizzate. Il login tramite impronta digitale o
            riconoscimento facciale può essere attivato e disattivato in qualsiasi momento. Widget saldo e deposito –
            l’essenziale sempre sott’occhio Avete uno smartphone Android? Allora non occorre nemmeno che apriate l’app
            per essere aggiornati sullo stato attuale del conto e del deposito o sulle ultime registrazioni contabili.
            Queste informazioni vi vengono fornite dai widget saldo e deposito direttamente sul display. Vi basta
            aggiungerli sul desktop dei dispositivi. Dopo l’attivazione, dovete effettuare una sola volta il login; in
            seguito le informazioni desiderate vengono visualizzate sullo schermo del vostro smartphone senza che vi
            dobbiate ogni volta collegare.
        </body>
    </Document>
    <Document>
        <url>https://blog.migrosbank.ch/it/tag/valuta/</url>
        <id>2143EA7FB4D603552291C89BF2C4BBF9</id>
        <title>Valuta Archivio - Banca Migros</title>
        <noindex>noindex,follow</noindex>
        <body>Libertà e indipendenza, accessibilità in tutto il mondo, protezione da possibili falsificazioni, bassi
            costi di transazione: ecco alcuni dei vantaggi riconosciuti alle criptovalute, tra cui i bitcoin. Non è un
            caso che le monete virtuali in generale e i bitcoin in particolare siano talora celebrati come la maggiore
            rivoluzione nel traffico pagamenti dai tempi di Paypal. Tuttavia, come ogni tecnologia ancora allo stadio
            embrionale, le operazioni con i bitcoin comportano rischi e insidie da non trascurare. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/valuta/pagina/2/</url>
        <id>7F87B3940A2B14BB6395CFD4A82BC614</id>
        <title>Valuta Archivio - Page 2 of 2 - Banca Migros</title>
        <noindex>noindex,follow</noindex>
        <body>A proposito di nuotare… Nessun papero al mondo possiede più soldi di Paperon de’ Paperoni di Paperopoli.
            Eppure esistono persone reali con patrimoni ancora più cospicui di quello del famoso personaggio di Disney.
            Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/24/</url>
        <id>830BB3475FCB49743E17B941D409E152</id>
        <title>Blog Banca Migros</title>
        <body>Il progetto ha creato scompiglio. La Confederazione sta considerando di limitare il prelievo di capitali
            di previdenza al momento del pensionamento. Spieghiamo le conseguenze di questa misura. Continuare a leggere
        </body>
    </Document>
    <Document>
        <url>https://blog.migrosbank.ch/it/liberalita-come-evitare-problemi-con-i-figli-per-leredita/</url>
        <id>F53897CCD76651516CFD261D750100C7</id>
        <title>Liberalità: come evitare problemi con i figli per l’eredità - Banca Migros</title>
        <body>Se i coniugi non prendono provvedimenti in caso di un loro decesso, nella divisione ereditaria possono
            sorgere problemi con la proprietà abitativa comune, in particolare se i figli devono essere liquidati e
            manca il denaro necessario. Ma la soluzione è semplice: basta ricorrere alla cosiddetta liberalità. Yvonne e
            Marco Bianchi, pensionati, sono felici proprietari di una casa unifamiliare. Da quando si sono sposati,
            hanno investito praticamente tutti i loro risparmi in questo immobile, il cui valore al netto dell’ipotecha
            è pari a 500’000 franchi. Inoltre hanno 50’000 franchi di liquidità, ereditati da un’anziana zia di Marco,
            da poco deceduta. I signori Bianchi sono invece meno felici dei loro due figli, con i quali hanno un
            rapporto molto teso. Yvonne e Marco temono dunque che, se uno di loro morisse, l’altro dovrebbe affrontare
            una guerra di eredità. Una situazione poco rassicurante Questa situazione lascia poco tranquilli Yvonne e
            Marco. In assenza di qualsiasi altro accordo mediante convenzione matrimoniale, testamento o contratto
            successorio la legge prevede una «soluzione standard». Di conseguenza, se Marco morisse, Yvonne dovrebbe
            pagare ai figli 150’000 franchi, pur possedendo soltanto 50’000 di liquidità (v. riquadro). A seconda
            dell’attuale ammontare dell’anticipo e della sopportabilità finanziaria, Yvonne potrebbe procurarsi la somma
            mancante aumentando il prestito ipotecario o mediante il versamento di un’assicurazione per il caso di
            morte. Se ciò non fosse possibile, il coniuge superstite si troverebbe costretto a vendere la casa per
            soddisfare le pretese finanziarie dei figli. Una rinuncia all’eredità da parte dei figli o un prestito a
            loro favore non rappresentano autentiche alternative. La soluzione più semplice sarebbe se i figli
            rinunciassero a riscuotere l’eredità fino al decesso del secondo genitore, ma per questo dovrebbero
            rilasciare il proprio consenso certificato da un notaio ed è poco probabile che siano disposti a farlo. In
            alternativa, il coniuge superstite potrebbe offrire ai figli un prestito pari alla quota ereditaria dovuta.
            In tal caso non è necessario un contratto ereditario certificato da un notaio, ma occorre comunque il
            consenso dei figli. Liberalità – possibile senza il consenso dei discendenti Per ovviare a questo problema,
            Yvonne e Marco possono ricorrere alla cosiddetta liberalità, che non necessita del consenso dei figli.
            Interviene a due livelli: prima di tutto sul regime dei beni con una convenzione matrimoniale,
            secondariamente sull’eredità con un testamento o un contratto successorio. La liberalità interviene a due
            livelli: regime dei beni ed eredità. In una prima fase Yvonne e Marco stipulano una convenzione matrimoniale
            certificata da un notaio che attribuisce il totale dei cosiddetti acquisti al coniuge superstite. In questo
            caso specifico si tratta della casa finanziata dai due coniugi durante il loro matrimonio. Di conseguenza,
            alla morte di Marco solo i 50’000 franchi ereditati da sua zia confluiscono nell’eredità, che sarebbe da
            dividere tra il coniuge superstite e i figli. Yvonne riceverebbe 525’000 franchi (500’000 50’000 ÷ 2), i
            figli 25’000 franchi. Il diritto dei figli viene ulteriormente ridotto in una seconda fase, nella quale
            Yvonne e Marco stipulano un testamento o un contratto successorio redatto come atto pubblico, dove si
            prevede che ai figli non vada la metà dell’eredità, ma sono la quota legittima, pari ai 3/8. In questo modo
            ai figli dovrebbero essere versati soltanto 18’750 franchi invece di 25’000. In alternativa, Yvonne e Marco
            possono convenire nel testamento o nel contratto successorio anche che il partner superstite riceva ¼
            dell’eredità in proprietà e ¾ in usufrutto a vita. Con questa variante i figli non riceverebbero denaro
            fintanto che Yvonne è viva e Yvonne potrebbe continuare ad abitare nella sua casa oppure affittarla. Nuovo
            matrimonio – quando non vale la pena di aspettare L’esempio lo dimostra: la liberalità va chiaramente a
            scapito dei discendenti, rassicurati dal fatto che con il decesso del secondo genitore ricevono l’intera
            eredità. Tuttavia ciò non avviene se il genitore superstite si risposa, perché il nuovo coniuge avrebbe
            diritto all’eredità. Per questo motivo è consigliabile prevedere nel testamento, nella convenzione
            matrimoniale o nel contratto successorio un’apposita clausola secondo cui, se il partner superstite si
            risposasse, i figli riceverebbero la somma alla quale avrebbero avuto diritto alla morte del primo genitore
            in base alla successione legale.
        </body>
    </Document>
    <Document>
        <url>https://blog.migrosbank.ch/it/quanto-capitale-proprio-serve-per-comprare-una-casa/</url>
        <id>97474855C4734F0A3B7F41847ABF1DFE</id>
        <title>Quanto capitale proprio serve per comprare una casa? - Banca Migros</title>
        <body>In caso di acquisto di una proprietà abitativa la banca finanzia normalmente fino all’80% del valore
            dell’immobile mediante un’ipoteca. Almeno il 20% dev’essere capitale proprio. Ecco varie possibilità per
            reperirlo. «Comprare una casa senza capitale proprio» – chi cerca queste parole su Google, trova più di 100
            000 risultati. Del resto, non c’è da sorprendersi se gli interessi ipotecari attualmente ai minimi storici
            risvegliano l’interesse verso l’acquisto di una casa. Allo stesso tempo, però, i prezzi degli immobili sono
            così alti che in molti non riescono a reperire i fondi necessari. Normalmente la banca finanzia fino all’80%
            del prezzo di mercato secondo le sue stime (valore commerciale, cfr. riquadro) e richiede almeno il 20% di
            capitale proprio. Ma che cosa succede se il prezzo di acquisto è superiore al prezzo di mercato? Prendiamo
            ad esempio un immobile con un prezzo di mercato di 1 milione di franchi che il cliente ha invece accettato
            di comprare per 1,12 milioni di franchi. In questo caso al cliente non basta apportare i 200 000 franchi di
            mezzi propri, corrispondenti al 20% del valore commerciale. A questi deve aggiungere la differenza di 120
            000 franchi tra il valore commerciale e il prezzo di acquisto (vedi tabella). Per reperire il capitale
            proprio in molti ricorrono alla cassa pensioni. Pero non è ammissibile che il capitale sia impegnato solo da
            questa fonte. Almeno il 10% del valore commerciale deve essere finanziato con mezzi che non provengono dalla
            previdenza professionale (mezzi propri di qualità primaria). La limitazione dei capitali della cassa
            pensioni è stabilita nell’interesse del cliente stesso: se a causa di un drastico calo di valore il credito
            ipotecario non fosse più coperto e si rendesse necessaria una vendita forzata dell’immobile, il capitale
            proprio andrebbe perduto portando con sé anche il capitale di vecchiaia utilizzato. Vi sono due modi per
            finanziare un’ipoteca con il capitale di vecchiaia proveniente dalla cassa pensioni: il primo è effettuare
            un prelievo anticipato e utilizzare la somma come liquidità, mentre il secondo è costituirlo in pegno a
            favore della banca. In entrambi i casi la cassa pensioni deve dare il proprio consenso, il che generalmente
            non costituisce un problema. Rispetto al prelievo anticipato, la costituzione in pegno ha il vantaggio di
            mantenere valida la copertura assicurativa esistente presso la cassa pensioni. Se si sceglie il prelievo
            anticipato, soprattutto nel caso delle famiglie, si dovrebbe compensare la minore copertura del rischio con
            un’assicurazione separata. Il prelievo anticipato viene inoltre iscritto nel registro fondiario, quindi in
            caso di alienazione dell’immobile, il capitale di vecchiaia prelevato in anticipo dev’essere restituito
            attingendo dal ricavo della vendita. Non solo i capitali previdenziali, anche altri valori patrimoniali si
            possono costituire in pegno. Invece di vendere obbligazioni, azioni, fondi e altri titoli per aggiungere
            liquidità al finanziamento dell’ipoteca, potete anche costituirli in pegno a favore della banca. La stessa
            possibilità è offerta dagli averi del pilastro 3a, delle fondazioni di libero passaggio e delle
            assicurazioni sulla vita. Importante: i conti e i titoli impegnati devono essere depositati presso la Banca
            Migros, così come la polizza originale dell’assicurazione sulla vita. In questi casi non viene conteggiato
            il 100% dei valori patrimoniali, bensì una quota dal 60% al 90%, a seconda delle garanzie rimesse. L’ipoteca
            aumenta così dell’importo corrispondente ai valori impegnati e diventa possibile ottenere un tasso di
            anticipo superiore all’80% del valore dell’immobile. Conviene ricorrere alla costituzione in pegno quando i
            mezzi propri sono vincolati, come le assicurazioni sulla vita o i capitali previdenziali, a condizione che
            disponiate di un reddito sufficiente a sopportare gli interessi di un tasso di anticipo ipotecario più
            elevato. D’altro canto, non dovete mettere in conto ammortamenti maggiori: la parte dell’ipoteca garantita
            dai valori dati in pegno non dev’essere ammortizzata (eccezione: capitali previdenziali dati in pegno). Non
            avete a disposizione sufficienti valori patrimoniali? Potreste chiedere a genitori, nonni o zii un anticipo
            sull’eredità o una donazione. Tenete comunque presente che, a seconda del grado di parentela e del cantone,
            queste transazioni potrebbero essere soggette a tassazione. È sconsigliato procurarsi liquidità mediante un
            credito privato o un’altra forma di prestito da rimborsare con interessi. È vero che su internet si trovano
            molte offerte per potenziali acquirenti che dispongono di finanze modeste, ma chi deve calcolare fino
            all’ultimo centesimo non dovrebbe affatto correre il rischio di comprare un immobile. Esempio di
            finanziamento di un immobile Acquisto di una proprietà abitativa ad uso proprio con valore commerciale
            stimato a 1 milione di franchi e prezzo d’acquisto a 1,12 milioni di franchi. CHF 670 000 67% Prima ipoteca
            130 000 13% Seconda ipoteca* 100 000 ≤10% «Mezzi propri di qualità secondaria» (Costituzione in pegno della
            cassa pensioni* o prelievo dalla cassa pensioni) 100 000 ≥10% «Mezzi propri di qualità primaria» (liquidità,
            titoli, averi del pilastro 3a/conto di libero passaggio, polizze di assicurazione sulla vita, anticipi
            sull’eredità/donazioni) 1 000 000 Valore commerciale secondo la banca 120 000 Ulteriori «mezzi propri di
            qualità primaria» 1 120 000 Prezzo d’acquisto * Obbligo di ammortamento in modo lineare entro 15 anni o al
            massimo fino alla pensione (anche indirettamente con il pilastro 3°).
        </body>
    </Document>
    <Document>
        <url>https://blog.migrosbank.ch/it/autore/daniellang/pagina/2/</url>
        <id>960911F905D687DE5669180ADCF688F9</id>
        <title>Daniel Lang, Autore di Banca Migros - Page 2 of 2</title>
        <body>Nonostante il boom dei mercati emergenti, le azioni di questa regione rendono poco. Ma c’è una spiegazione
            plausibile. Continuare a leggere
        </body>
    </Document>
    <Document>
        <url>https://blog.migrosbank.ch/it/titoli-di-stato-nuovo-terreno-di-caccia-per-giocatori-dazzardo/</url>
        <id>007D328CAA6B93B99844DD0E57C51833</id>
        <title>Titoli di stato: nuovo terreno di caccia per giocatori d’azzardo - Banca Migros</title>
        <body>Il mercato obbligazionario è ormai del tutto fuori controllo. I rendimenti sprofondano, mentre i titoli di
            stato svizzeri, ritenuti poco brillanti, ottengono profitti stratosferici superiori al 70 percento. Il
            problema è che, con il secondo pilastro, siamo tutti esposti su questo mercato selvaggio. Domanda: com’è
            possibile ottenere un utile del 75 percento in soli due anni? La risposta giusta non è con un’azione
            rischiosa o un prodotto a leva speculativo, bensì con un solido titolo di stato svizzero. Concretamente si
            tratta dell’obbligazione della Confederazione a 50 anni con una cedola del 2 percento, emessa nell’estate
            del 2014 (v grafico). Le quotazioni sono salite in seguito al calo dei tassi. E proprio qui sta il problema:
            il fatto che fluttuazioni così estreme delle quotazioni si verifichino perfino con i conservativi titoli di
            stato svizzeri dimostra quanto sia precario lo stato del mercato obbligazionario. Chi acquista oggi le
            suddette obbligazioni della Confederazione rinuncia a qualsiasi rendimento fino al 2064 (!), pur pagando
            tasse sulla cedola. E chi investe 1000 franchi in un titolo di stato svizzero a dieci anni riceve appena 934
            franchi alla fine del 2026, sempre al lordo delle tasse. Un utile stratosferico del 75 percento in due anni
            Evoluzione della quotazione dell’obbligazione statale svizzera con una durata di 50 anni dall’emissione,
            avvenuta nel giugno del 2014. Per i tesorieri delle casse statali, invece, sono cominciati tempi d’oro: con
            il proprio debito pubblico i paesi potrebbero addirittura guadagnare denaro. Non conta che, ad esempio, il
            debito del Giappone ammonti già al 250 percento del prodotto interno lordo. Anche lì i rendimenti di gran
            parte dei titoli di stato sono scesi sotto lo zero. Nel frattempo il volume mondiale di queste obbligazioni
            con rendimenti negativi ha raggiunto approssimativamente 11’000 miliardi di dollari. Un importante fattore
            di tali sviluppi è da ricercare nelle banche centrali: la Banca centrale europea (BCE) e la Bank of Japan
            (BoJ) stanno acquistando obbligazioni complessivamente per 1800 miliardi di dollari l’anno. Questi programmi
            sono di portata gigantesca, al punto che alcuni titoli di stato stanno già scarseggiando, nonostante i
            rendimenti negativi. In Giappone il 41 percento di tutti i titoli di stato è nelle mani della banca
            centrale. Solo così è possibile spiegare che anche lì un titolo di stato con scadenza decennale abbia un
            rendimento negativo dello 0,3 percento. Eppure lo Stato accumula, anno dopo anno, un disavanzo superiore al
            6 percento. Una politica monetaria così estrema provoca massicce distorsioni dei rendimenti sui mercati
            obbligazionari mondiali. Questa emergenza sul fronte degli investimenti colpisce soprattutto gli istituti di
            previdenza e le casse pensioni e, in ultima istanza, tutti noi. Solo attraverso il secondo pilastro gli
            Svizzeri hanno investito 300 miliardi di franchi nel mercato obbligazionario. Una somma enorme, che non
            frutta niente. A ciò si aggiunge che non esiste una comoda via d’uscita dall’attuale scenario dei tassi
            zero. Un rapida normalizzazione del livello dei tassi comporterebbe forti deprezzamenti dei titoli di stato.
            E il crollo diventerebbe sempre più pesante con il prolungarsi della durata: l’utile di corso del 75
            percento sull’obbligazione della Confederazione a 50 anni svanirebbe in poco tempo. Inoltre molti bilanci
            pubblici finirebbero in serie difficoltà se aumentassero i tassi d’interesse. È dunque molto più realistico
            lo scenario che dobbiamo convivere ancora a lungo con tassi estremamente bassi o, addirittura, negativi.
            Così si aggrava lo stato di sofferenza degli istituti di previdenza e dei risparmiatori. Per ora sono le
            banche centrali con il coltello dalla parte del manico. In teoria possono acquistare titoli di stato
            illimitatamente, ma in pratica così facendo si assumono rischi enormi: per fine maggio 2018 la Bank of Japan
            possiederà già il 58 percento di tutti i titoli di stato giapponesi se non cambierà corso di politica
            monetaria. Ma, prima o poi, l’opinione pubblica potrebbe convincersi che, senza il sostegno della banca
            centrale, lo stato sarebbe di fatto già fallito. Invece di fare la coda, come avviene oggi, per accaparrarsi
            titoli di stato «sicuri», i loro possessori li getterebbero sul mercato come merce di scarto. Tuttavia, chi
            oggi non crede in questa temeraria politica monetaria può diversificare il proprio capitale in beni
            materiali, tra cui le azioni, gli immobili o l’oro. In particolare per i titoli che pagano dividendi il
            prezzo versato è tuttora in un rapporto equo con il controvalore offerto (v. anche «Le azioni sono meglio
            delle obbligazioni?»).
        </body>
    </Document>
    <Document>
        <url>https://blog.migrosbank.ch/it/tag/denaro/pagina/2/</url>
        <id>10466BFA688FFB3F26133A45F9A0F24B</id>
        <title>Denaro Archivio - Page 2 of 2 - Banca Migros</title>
        <noindex>noindex,follow</noindex>
        <body>Le banche centrali hanno un problema: i loro tassi negativi funzionano soltanto se la gente non si rifugia
            nella liquidità. Per questo si sta già discutendo la possibilità di introdurre un divieto. Un’alternativa
            meno radicale è l’idea della cosiddetta «moneta di ghiaccio»: in altri termini il valore del denaro viene
            progressivamente eroso. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/pilastro-3a/</url>
        <id>BF1EF70B2B17C681ACA82AC003B02BD7</id>
        <title>Pilastro 3a Archivio - Banca Migros</title>
        <noindex>noindex,follow</noindex>
        <body>I sì e i no si sono contesi la vittoria sul filo di lana e il risultato era difficilmente prevedibile.
            Adesso il dado è tratto. La riforma della previdenza per la vecchiaia è stata inaspettatamente affossata: il
            52,7% dei votanti ha detto no al progetto. La modifica costituzionale per l’aumento dell’imposta sul valore
            aggiunto è stata respinta di misura con il 50,1%. Continuare a leggere
        </body>
    </Document>
    <Document>
        <url>https://blog.migrosbank.ch/it/successo-in-borsa-per-tutto-il-2017/</url>
        <id>087D1A7F782A3CCCE963D6BA480F4C6E</id>
        <title>Successo in borsa per tutto il 2017 - Banca Migros</title>
        <body>Cominciate il nuovo anno con una strategia d’investimento adatta a voi. E che comporti anche meno costi e
            rischi. Il modo più semplice è puntare sui fondi strategici per il vostro portafoglio. Il passaggio dal
            vecchio al nuovo anno ci dà sempre la possibilità di volgere lo sguardo al passato e al futuro. Dovrebbe
            essere così anche con il proprio patrimonio. Chiedetevi dunque se la strategia d’investimento seguita è
            ancora in sintonia con il vostro attuale profilo di rischio. Un colloquio con un consulente della Banca
            Migros può fare chiarezza ed eventualmente fornire una nuova proposta per l’allocazione strategica, che
            serve a indicare come distribuire il patrimonio tra le diverse categorie di asset nei prossimi anni.
            Inoltre, sfruttate l’arrivo del nuovo anno per rivedere il deposito. I prezzi delle singole categorie di
            asset possono evolvere in modo diverso e le loro ponderazioni nell’ambito dell’asset allocation subiscono
            variazioni nel corso dell’anno. Ecco perché vi consigliamo di adeguare gli investimenti alla vostra asset
            allocation strategica a intervalli regolari, ad esempio all’inizio dell’anno, se gestite personalmente il
            vostro deposito. Ciò significa vendere all’interno delle categorie di asset le cui quotazioni sono salite
            parecchio nel corso dell’anno e che ora risultano sovraponderate in portafoglio. Viceversa sarà opportuno
            acquistare dove le quotazioni sono rimaste arretrate, di conseguenza appaiono vantaggiose. Questo cosiddetto
            ribilanciamento del portafoglio comporta spese di acquisto e di vendita, che salgono con l’aumentare del
            numero dei singoli titoli in portafoglio. Dal punto di vista dei costi è dunque consigliabile non detenere
            troppe posizioni di modesta entità in titoli singoli. È più efficace scegliere un fondo strategico come
            componente core, ossia la quota prevalente del portafoglio. Un fondo strategico ha il grande vantaggio di
            coprire l’intera asset allocation e, quindi, di garantire un’ampia diversificazione, già a partire da
            piccoli importi. La gestione del fondo si occupa di ribilanciare il portafoglio in tutte le categorie di
            asset, senza costi aggiuntivi per gli investitori. Un altro vantaggio è costituito dalla possibilità di
            combinare il fondo strategico con un piano di risparmio, ossia investire regolarmente importi costanti con
            un ordine permanente. Grazi alle somme fisse, un piano di risparmio riduce il pericolo di investire nel
            momento sbagliato. Se, infatti, le quotazioni salgono e le quote del fondo si apprezzano, con la somma fissa
            destinata all’investimento è possibile acquistare un numero sempre inferiore di quote, il che riduce le
            perdite se la borsa cambia direzione. Viceversa, in caso di flessione dei mercati l’importo costante da
            investire permette di acquistare un numero crescente di quote, diventate più convenienti. Risulta quindi un
            comportamento anticiclico, che consentirà di ottenere buoni risultati in borsa nel corso del 2017.
        </body>
    </Document>
    <Document>
        <url>https://blog.migrosbank.ch/it/tag/pilastro-3a/pagina/2/</url>
        <id>8ADCCBC143C2E170D21DA8E6F2C201B5</id>
        <title>Pilastro 3a Archivio - Page 2 of 2 - Banca Migros</title>
        <noindex>noindex,follow</noindex>
        <body>In una serie suddivisa in tre parti vi forniamo venti consigli utili per ottimizzare il pilastro 3a. Nella
            prima parte leggete come accumulare il pilastro 3a all’inizio dell’attività professionale e con il vostro
            coniuge o partner. Continuare a leggere
        </body>
    </Document>
    <Document>
        <url>https://blog.migrosbank.ch/it/superato-il-punto-critico/</url>
        <id>36B6D0061E6F3681CE5FFFFD3337E287</id>
        <title>Superato il punto critico - la bolla immobiliare</title>
        <body>Gli allarmi sull’imminente scoppio di una bolla immobiliare sono quasi spariti dai media. Si attende anche
            lei un atterraggio morbido? Secondo me la stabilizzazione del mercato immobiliare è un elemento positivo. E
            conferma la nostra opinione, già espressa anche in questa rubrica (per esempio «Terremoto in vista sulle
            case?»). Se, come previsto l’atterraggio sarà davvero morbido, il mercato immobiliare svizzero dimostrerà la
            sua enorme efficienza. Il motivo è presto detto. In dieci anni la popolazione è aumentata di 700’000
            abitanti. Questa crescita esponenziale ha rappresentato una poderosa sfida per il mercato immobiliare. Una
            deriva sarebbe stata possibile da un duplice punto di vista: se l’offerta di spazi abitativi cresce troppo
            poco, gli affitti e i prezzi per l’acquisto di un immobile esplodono. Oppure vengono costruite moltissime
            nuove abitazioni, riducendo sì la spinta al rialzo dei prezzi, ma accentuando il rischio di un surplus di
            offerta e di accumulo di «scheletriedilizi», come in Spagna. Tra le aggravanti non dobbiamo dimenticare che
            molte persone vogliono vivere in zone centrali, dove i terreni edificabili rimasti scarseggiano. E per il
            settore edilizio è difficile reagire alle oscillazioni repentine della domanda. Infatti, tra la
            progettazione e la conclusione di un progetto passano due anni e oltre. Ma il mercato immobiliare come ha
            superato questa situazione critica? Secondo me molto bene. Su scala nazionale l’offerta non è cresciuta né
            troppo lentamente né troppo in fretta. Anno dopo anno si sono aggiunti sul mercato da 40’000 a 50’000 nuovi
            appartamenti. Questo è bastato a soddisfare l’enorme domanda. Contemporaneamente il numero di appartamenti
            vuoti è rimasto basso – sinora non si riscontrano praticamente eccessi di capacità. Il mercato è riuscito a
            tenere l’equilibro a livello nazionale, sebbene la crescitademografica abbia costantemente accentuato gli
            squilibri regionali. Fino al 20 percento di appartamenti in più In questi cantoni il numero di abitazioni è
            aumentato molto oltre la media negli ultimi dieci anni. Al primo posto si colloca Friborgo, con un
            incremento del 19 percento, rispetto ll’11 percento della media svizzera. Soprattutto a Ginevra e in altri
            grandi centri urbani il numero delle abitazioni costruite negli ultimi anni è insufficiente. Nel grafico
            sono raffigurati i cantoni con un’attività edilizia superiore alla media: al primo posto si colloca Friborgo
            (con la forza trainante della regione di Bulle), seguito da Zugo, Svitto e canton Argovia. Il Ticino è
            situato saldamente al centro: sull’intero territorio cantonale il numero di abitazioni è cresciuto del 10,4
            percento negli ultimi dieci anni, appena al di sotto della media nazionale, pari all’11,2 percento.
            All’interno del Ticino l’edilizia è stata più vivace nella regione di Bellinzona. Perché l’atterraggio
            morbido riesca definitivamente, questo divario tra le regioni deboli e le regioni forti a livello di
            attività edilizia non deve allargarsi ancora. Ciò significa: devono infittirsi le costruzioni nel centro e
            deve stabilizzarsi l’offerta nelle aree urbane. In questo momento ritengo che il mercato abbia buone
            opportunità di riuscire nella manovra. Anche i seguenti articoli in materia di previdenza potrebbero
            interessarvi: Di terra non ne fabbricano più Terremoto in vista sulle case?  
        </body>
    </Document>
    <Document>
        <url>https://blog.migrosbank.ch/it/a-proposito-di-investimenti-razionali/</url>
        <id>9EC6FCEB760FBE1CE1C426CD4D7E9B29</id>
        <title>Razionale, si fa per dire</title>
        <body>A proposito di investimenti … Il recente crollo delle borse lo ha confermato per l’ennesima volta:
            l’investitore medio agisce in balìa delle emozioni. Spesso si comporta in modo tutt’altro che razionale
            quando si tratta di investire il suo patrimonio. Tutto il contrario, quindi, di quello che sarebbe lecito
            attendersi dall’homo oeconomicus. L’homo oeconomicus è una persona che pensa in modo puramente razionale e
            in un’ottica economica. Si presuppone che l’homo oeconomicus abbia tutte le informazioni in merito alle
            alternative a sua disposizione e agisca al fine di ottenerne il massimo vantaggio possibile. Su questo
            modello si fondano numerosi approcci delle scienze economiche. Tuttavia una persona “normale” non agisce
            sempre in modo razionale. Non lo fa soprattutto quando si tratta del suo capitale investito. Il seguente
            grafico illustra che l’investitore medio non reagisce in modo molto razionale alle oscillazioni dei prezzi.
            Sono comportamenti molto frequenti. La massa sale sul treno, spesso troppo tardi, di fronte all’emergere di
            nuovi trend o sviluppi. I segnali di allarme vengono allontanati e minimizzati fino a quando non scoppia la
            bolla, il prezzo crolla e il panico dilaga. Nella maggior parte dei casi si decide di vendere, per poi
            pentirsi, perché il prezzo ricomincia a salire. Di solito questo modello di comportamento si ripete, nella
            convinzione che sta per cominciare una nuova fase di rialzi. Ecco alcuni consigli per evitare di comportarsi
            come i lemming con gli investimenti: Sette tabù per gli investitori Parliamo di lepri e tartarughe Azioni?
            Non è mai troppo tardi! Abbasso le diete – Con i Mi-Fonds risparmi in piena forma. Per sapere di più:
            bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/quanto-rende-lacquisto-di-un-campione-di-calcio/</url>
        <id>38B8290534F0EF9C27E0E46DA387329E</id>
        <title>Quanto rende l’acquisto di un campione di calcio? - Banca Migros</title>
        <body>Il trasferimento del campione brasiliano Neymar dall’FC Barcellona al Paris St. Germain (PSG), andato in
            porto quest’estate per una cifra di 222 milioni di euro, rilancia il dibattito sulle enormi somme pagate per
            la cessione dei giocatori di calcio. Grazie al financial fairplay, le crescenti spese per gli stipendi e i
            trasferimenti dovrebbero risultare proporzionate alle entrate dei club calcistici. Ma l’acquisto di un
            campione è un investimento redditizio? Il Financial Fairplay (FFP) è il regolamento dell’Unione delle
            associazioni calcistiche europee (UEFA) che disciplina la concessione delle licenze di partecipazione alle
            competizioni UEFA per i club europei. L’FPP, entrato in vigore nel 2015, stabilisce i requisiti sportivi,
            infrastrutturali, giuridici e finanziari che le squadre devono soddisfare. Già in passato esistevano
            regolamenti simili per i diversi club. La differenza principale rispetto alle norme precedenti consiste
            nella modifica e nell’inasprimento dei criteri finanziari allo scopo di frenare il crescente indebitamento
            delle associazioni calcistiche europee. In parole semplici il fairplay finanziario deve assicurare che i
            club non spendano più di quanto incassano. Durante ogni periodo di valutazione di durata triennale non si
            possono realizzare perdite superiori a cinque milioni di franchi. In questo arco di tempo i proprietari,
            nonché aziende o altri finanziatori, possono inoltre sostenere un club in difficoltà finanziarie con
            un’iniezione di liquidità non superiore ai 30 milioni di euro, senza necessità di fornire una precisa
            motivazione. Un ammanco di 35 milioni di euro in tre anni è quindi considerato legale. Dal calderone delle
            spese valutate sono esclusi i costi per il settore giovanile, l’infrastruttura dello stadio e la promozione
            del calcio femminile. Con il caso Neymar l’FFP si trova ad affrontare la prova del fuoco. La valutazione
            definitiva sarà però possibile soltanto nei prossimi anni. Un’ulteriore questione è il senso di questo
            trasferimento in termini economici. Non appare affatto ovvio se si pensa ai 222 milioni di euro spesi per la
            cessione e ai circa 30 milioni di euro di stipendio annuo. Del resto, diverse entrate potenziali legate alla
            presenza di Neymar non escludono del tutto l’opportunità dell’operazione sotto il profilo economico. È una
            sorta d’interrogativo filosofico, al quale neanch’io saprei dare risposta. Qui di seguito ecco comunque un
            tentativo di illustrare il punto di vista dell’investitore. Quali fattori vanno considerati per il
            rifinanziamento di un campione di calcio? La più comune fonte di reddito legata al trasferimento di un
            giocatore è il fatturato aggiuntivo proveniente dal merchandising, in particolare dalla vendita delle maglie
            della squadra. Ad esempio, nell’estate del 2016, dopo aver contrattato Zlatan Ibrahimovic, il Manchester
            United ha realizzato un incasso di 99 milioni di franchi in sette giorni soltanto con la vendita delle
            maglie. Anche il primo giorno dopo la notizia dell’acquisto di Neymar, i due negozi ufficiali del PSG a
            Parigi hanno venduto da soli 10 000 maglie e incassato più di un milione di euro. Non è comunque noto quale
            sia la ripartizione del fatturato tra i produttori delle maglie e i club. Anche i diritti di immagine del
            giocatore così acquisiti, pari a circa 45 milioni di euro, sono un aspetto da non sottovalutare. Una parte
            importante di questo calcolo è costituita dalle entrate aggiuntive legate ai successi sportivi che la
            capitale francese si aspetta di ottenere grazie a Neymar. I titoli nazionali sono da escludere dal computo,
            dato che in patria il PSG ha già potuto festeggiare una lunga serie di vittorie e trofei (che quindi non
            rappresentano un valore aggiunto). Sotto il profilo sportivo, con questo trasferimento il club vorrebbe
            finalmente riuscire nell’impresa di vincere la Champions League. Il vincitore della massima competizione
            europea riceve un premio di circa 60 milioni di euro, che dipende però anche dal numero di partite vinte
            durante la fase a gironi. Finora il club non è mai andato oltre i quarti di finale. In futuro Neymar
            dovrebbe garantire la vittoria al PSG, assicurando così anche i 22 milioni di entrate aggiuntive per la
            semifinale e la finale. Nel conteggio non sono inclusi gli ulteriori proventi dei diritti televisivi pagati
            dalla UEFA, poiché questi possono subire forti oscillazioni. La distribuzione dipende infatti sia dal valore
            del mercato televisivo nazionale che dal numero di club partecipanti del Paese in questione. Come regola
            generale, un mercato televisivo più limitato o un maggior numero di club dello stesso Paese determinano una
            riduzione dei diritti televisivi assegnati a una singola squadra. Un altro valore da considerare, per quanto
            difficile da quantificare, è la strategia di internazionalizzazione dei club. Con un giocatore famoso in
            tutto il mondo come Neymar si può aumentare il valore di mercato dell’associazione e incentivare il
            merchandising nei Paesi asiatici. In via ipotetica, un rifinanziamento non rientra nel campo
            dell’impossibile. I dati appena illustrati sembrano indicare che l’affare non debba necessariamente
            risolversi in una perdita. Anche una cessione del giocatore per una cifra non eccessivamente inferiore al
            prezzo d’acquisto potrebbe giustificare l’investimento. D’altro canto, bisogna considerare che tutte queste
            potenziali fonti di valore aggiunto sono di natura estremamente speculativa e dipendono in gran parte dal
            successo sportivo del progetto. È inoltre difficile effettuare una stima trasparente sull’aumento di valore
            del marchio del club dopo la fine del contratto con Neymar. Un buon torneo deve avere numerosi partecipanti
            competitivi. In ogni caso, sia da un punto di vista sportivo che economico, è necessario avere numerose
            squadre competitive all’interno di un torneo. Solo una competizione appassionante suscita l’interesse del
            pubblico e assicura dei buoni indici di ascolto. Se vi fossero solo due o tre club competitivi, alla lunga
            gli spettatori perderebbero interesse. L’FFP è un tentativo di impedire o quantomeno di frenare un simile
            sviluppo. Per fortuna, il calcio è un gioco di squadra, quindi un solo giocatore non garantisce la vittoria
            della Champions League.
        </body>
    </Document>
    <Document>
        <url>https://blog.migrosbank.ch/it/tag/financial-fairplay/</url>
        <id>ACB8FCD8FBE84A154056C89318EB4516</id>
        <title>financial fairplay Archivio - Banca Migros</title>
        <noindex>noindex,follow</noindex>
        <body>Il trasferimento del campione brasiliano Neymar dall’FC Barcellona al Paris St. Germain (PSG), andato in
            porto quest’estate per una cifra di 222 milioni di euro, rilancia il dibattito sulle enormi somme pagate per
            la cessione dei giocatori di calcio. Grazie al financial fairplay, le crescenti spese per gli stipendi e i
            trasferimenti dovrebbero risultare proporzionate alle entrate dei club calcistici. Ma l’acquisto di un
            campione è un investimento redditizio? Continuare a leggere
        </body>
    </Document>
    <Document>
        <url>
            https://blog.migrosbank.ch/it/les-strategies-de-dividendes-une-combinaison-du-meilleur-parmi-deux-univers/
        </url>
        <id>6D4465234D5480DB5E978FB3216A744E</id>
        <title>Le strategie dei dividendi combinano il meglio di due mondi diversi - Banca Migros</title>
        <body>Desiderate distribuzioni stabili come nel caso di un’obbligazione, ma anche l’opportunità di approfittare
            dell’andamento positivo di un’azione? In tal caso puntate su azioni con dividendi costantemente elevati.
            Così combinate il meglio di due mondi diversi. Per il momento non si intravede la fine di quest’epoca di
            interessi bassi. Nelle ultime riunioni la Banca centrale europea e la Banca nazionale svizzera non hanno
            mostrato alcuna urgenza di aumentare i tassi di riferimento. Chi cerca possibili alternative ai tassi
            d’interesse, trova inevitabilmente i dividendi sulle azioni Mentre le banche centrali hanno ridotto i tassi
            d’interesse e i rendimenti delle obbligazioni negli ultimi anni, i rendimenti dei dividendi – ovvero le
            distribuzioni versate agli azionisti in percentuale della quotazione dei titoli – sono continuamente saliti.
            Nel frattempo diversi titoli azionari svizzeri hanno raggiunto il 4% e oltre; i primi della classe sono
            Swiss Re e Zurich, che si avvicinano addirittura al 6% (v. Tabella 1). Le 10 azioni svizzere con i
            rendimenti dei dividendi più elevati Posizione / Nome in % 1. Zurich 5,9% 2. Swiss Re 5,6% 3. Sunrise
            Communications 5,1% 4. Cembra Money Bank 5,0% 5. BB Biotech 4,8% 6. Banque Cantonale Vaudoise 4,7% 7.
            Swisscom 4,6% 8. GAM 4,3% 9. Helvetia 4,3% 10. Swiss Prime Site 4,3% Ultima distribuzione in percentuale
            della quotazione del titolo. Fonte: thescreener.com, agosto 2017. L’importante è una politica sostenibile
            dei dividendi Al fine di essere considerata per una strategia dei dividendi, un’azione non dovrebbe
            registrare un rendimento cospicuo solo nell’ultima distribuzione. È più importante che i dividendi rimangano
            elevati anche negli anni successivi o che aumentino addirittura con il tempo. Il passato ci fornisce un
            valido indicatore di una politica dei dividendi sostenibile: Nestlé, ad esempio, ha aumentato di anno in
            anno i dividendi negli ultimi due decenni, Roche addirittura negli ultimi trent’anni (v. tabella 2). Per
            sicurezza, oltre a guardare al passato è opportuno dare un’occhiata alle cifre. Un indicatore decisivo è la
            quota di distribuzione, che indica quale percentuale dell’utile viene versata come dividendo. Quote
            superiori al 100% non sono sostenibili. Lo sono invece quelle del 50, 60 o perfino del 70% e oltre, come nel
            caso di Swisscom e di altre società che presentano margini elevati e/o operano in un mercato in cui la
            concorrenza è limitata. Le più resistenti in Europa negli aumenti dei dividendi Posizione / Name Paese
            Dividendi aumentati ininterrottamente (numero di anni) 1. L’Oréal Francia 34 2. Roche Svizzera 30 3.
            Vodafone UK 28 4. Fresenius Germania 24 4. Bunzl UK 24 6. Sanofi Francia 23 7. Unilever Olanda 22 8. Lindt
            &amp; Sprüngli Svizzera 21 9. Essilor Francia 20 9. Fresenius Medical Care Germania 20 11. Nestlé Svizzera
            20 12. Diageo UK 19 12. Novartis Svizzera 19 14. Imperial Brands UK 18 14. Novo-Nordisk Danimarca 18 14. SSE
            UK 18 Fonte: mydividends.de I dividendi costantemente elevati sono senz’altro un punto a favore, ma è anche
            determinante che la quotazione rimanga il più stabile possibile, proprio come per un’obbligazione. Molte
            società che distribuiscono regolarmente dividendi elevati registrano fluttuazioni dei prezzi inferiori alla
            media. Si tratta tipicamente di società con una forte posizione sul mercato in settori poco dipendenti dalla
            congiuntura, il che assicura una redditività superiore alla media, cash flow stabili e bilanci solidi. Le
            azioni con dividendi elevati non sono tuttavia sostituti perfetti delle obbligazioni, poiché, com’è noto, le
            prime subiscono fluttuazioni dei prezzi più elevati delle seconde. Tuttavia, grazie alla loro solida
            situazione finanziaria, società come Nestlé o Swisscom presentano generalmente una migliore tenuta in una
            fase negativa rispetto al mercato nel suo insieme. Inoltre, i dividendi elevati aiutano a compensare
            eventuali flessioni dei prezzi nel caso di un ribasso. Di conseguenza, chi vuole investire in borsa con una
            certa cautela, sceglie idealmente i titoli con distribuzioni elevate e costanti. Le regine dei dividendi
            offrono non solo distribuzioni regolari, ma spesso anche l’opportunità di un aumento del valore nel lungo
            termine. I titoli con dividendi elevati non danno prova di una buona tenuta solo nelle fasi negative per le
            borse, ma offrono anche nel lungo termine migliori opportunità rispetto alla media in termini di aumento
            delle quotazioni. Lo dimostra l’indice S&amp;P 500 Dividend Aristocrats, comprendente tutti i titoli dello S&amp;P
            500 che registrano una capitalizzazione di mercato superiore a 3 miliardi di dollari e che negli ultimi 25
            anni hanno continuamente aumentato i propri dividendi. Negli ultimi dieci anni queste azioni si sono
            apprezzate del 182% reinvestendo tutte le distribuzioni. È un risultato molto superiore a quello raggiunto
            dall’indice di borsa S&amp;P 500, che nello stesso periodo ha guadagnato il 122%, sempre calcolato sulla
            base dei dividendi reinvestiti (v. grafico). Il confronto dimostra chiaramente che anche le regine dei
            dividendi, per quanto solide finanziariamente, sono trascinate al ribasso sulla scia di un crollo, com’è
            avvenuto durante la crisi finanziaria del 2008/2009. Tuttavia, con le società che versano «dividendi
            aristocratici» il rendimento complessivo del portafoglio si riprende molto più in fretta di quanto non
            avvenga con il mercato nel suo complesso. Le azioni con distribuzioni costanti dei dividendi battono il
            mercato Le azioni statunitensi con una distribuzione costante dei dividendi rispetto all’indice S&amp;P 500
            dell’intero mercato americano. Fonte: Bloomberg Ciò è dovuto sia all’evoluzione del prezzo del titolo sia al
            maggiore effetto degli interessi composti sui dividendi reinvestiti. Nel lungo termine, per ottenere una
            performance più elevata con la strategia dei dividendi, è dunque fondamentale che le distribuzioni siano
            costantemente reinvestite. A questo scopo, il metodo più semplice è un cosiddetto fondo a capitalizzazione:
            qui i dividendi vengono reinvestiti direttamente dal gestore del fondo. Se invece l’obiettivo non è
            assicurarsi una crescita elevata del capitale, bensì avere entrate cospicue, è più indicato un fondo a
            distribuzione (v. testo nel riquadro).
        </body>
    </Document>
    <Document>
        <url>
            https://blog.migrosbank.ch/it/cooperative-di-costruzione-di-abitazioni-e-banca-migros-due-partner-con-gli-stessi-valori/
        </url>
        <id>8E504F354478FD811CEEC006B333720A</id>
        <title>Cooperative di costruzione di abitazioni e Banca Migros: due partner con gli stessi valori - Banca
            Migros
        </title>
        <body>Nel quartiere Hunziker Areal di Zurigo la cooperativa abitativa «mehr als wohnen» ha creato un laboratorio
            innovativo per l’edilizia destinata a forme di vita comune. Il progetto è stato finanziato, tra l’altro,
            dalla Banca Migros. E non è un caso, considerando i comuni valori cooperativi. Sono passati i tempi in cui
            la Hagenholzstrasse di Zurigo richiamava alla mente, prima di tutto, l’inceneritore di rifiuti che portava
            lo stesso nome. Quello che, una volta, era un quartiere industriale si è trasformato in un ambito luogo dove
            abitare. Il punto di partenza di questa trasformazione è stato il centenario, nel 2007, della nascita delle
            cooperative abitative della città di Zurigo. In quell’anno è stata fondata la cooperativa abitativa Mehr als
            wohnen per realizzare sul terreno dell’ex fabbrica di calcestruzzi Hunziker un «laboratorio innovativo» per
            un’edilizia di pubblica utilità. «Nel frattempo tutti i nostri appartamenti sono affittati e nel quartiere
            si contano circa 1200 abitanti», spiega Andreas Hofer, membro della direzione della cooperativa abitativa
            «mehr als wohnen». Nel marzo del 2017 il progetto è stato insignito del World Habitat Award come
            riconoscimento di eccellenza a livello mondiale. La Banca Migros ha partecipato al finanziamento del
            complesso edilizio nell’ambito di un credito consortile. Hofer spiega che «la Banca Migros è stata scelta,
            da un lato, perché come istituto ispirato allo spirito cooperativo condivide gli stessi valori delle
            cooperative di costruzione di abitazioni, dall’altro poiché uno dei punti di forza della Banca Migros è
            l’apertura a idee non convenzionali, come il nostro progetto edilizio nell’Hunziker Areal.» Per questo tipo
            di finanziamenti le strutture aziendali piatte sono un vantaggio, spiega Christian Wittwer, consulente alla
            clientela aziendale della Banca Migros nella regione di Zurigo. «In tal modo abbiamo brevi iter decisionali
            e possiamo rispondere in tempi rapidi e senza lungaggini alle richieste del cliente, anche se possono
            sembrare un po’ insolite», prosegue Wittwer. Con l’aiuto della Banca Migros ha preso vita un progetto che
            apre nuovi orizzonti all’edilizia abitativa cooperativa. «Tradizionalmente le cooperative hanno costruito
            appartamenti per famiglie a condizioni vantaggiose. Ma la società che invecchia, con una quota crescente di
            single, esige dalle cooperative risposte più differenziate», spiega Hofer. Nell’Hunziker Areal agli
            appartamenti per famiglie dotati di tre-cinque locali si aggiungono appartamenti più piccoli e forme
            abitative comuni, dagli alloggi condivisi a quelli assistiti per disabili e anziani. Una particolarità è
            rappresentata dagli appartamenti satellite: sono costituiti di unità composte di uno, due locali e un bagno
            che ruotano attorno a uno spazio comune. Riflettono gli obiettivi di un centro residenziale, per favorire la
            vita e le attività in comune. Il risultato è raggiunto con un buon mix di inquilini, attivamente promosso
            dalla cooperativa abitativa. Tra i principi si annovera anche la sostenibilità, ossia la realizzazione della
            società di 2000 Watt. L’innovativo progetto abitativo rimane a prezzi accessibili. Un quinto degli
            appartamenti è sovvenzionato e anche gli altri sono convenienti per gli standard di Zurigo. Un apparamento
            di 4,5 locali costa di norma meno di 2000 franchi al mese. «Eravamo convinti che la cooperativa abitativa
            sarebbe stata capace di realizzare un centro residenziale innovativo con spazi dall’elevata qualità
            abitativa, tenendo comunque i costi sotto controllo per tutti i 13 diversi edifici e i circa 150 tipi di
            appartamenti», commenta Wittwer. È stato possibile, tra l’altro, grazie a un controllo dei costi rigoroso,
            dalla pubblicazione del bando di concorso alla successiva realizzazione da parte di un’impresa generale.
            «Vogliamo condividere questo know how con altre cooperative di costruzione di abitazioni», dichiara Hofer.
            Il fabbisogno è elevato: numerose cooperative stanno vivendo una fase di transizione. La Banca Migros è al
            loro fianco come partner. La Banca Migros riconosce un notevole potenziale alle attuali cooperative di
            edilizia abitativa, dunque sostiene l’associazione Cooperative d’abitazione svizzera anche finanziariamente.
            «La domanda di appartamenti con un giusto rapporto qualità/prezzo non mancherà mai, anche se il
            surriscaldato mercato immobiliare dovesse un giorno raffreddarsi», spiega Hofer.
        </body>
    </Document>
    <Document>
        <url>https://blog.migrosbank.ch/it/tag/affittare-2/</url>
        <id>5A9B40FEB137F8E523FF4A1B064AD777</id>
        <title>Affittare Archivio - Banca Migros</title>
        <noindex>noindex,follow</noindex>
        <body>Nel quartiere Hunziker Areal di Zurigo la cooperativa abitativa «mehr als wohnen» ha creato un laboratorio
            innovativo per l’edilizia destinata a forme di vita comune. Il progetto è stato finanziato, tra l’altro,
            dalla Banca Migros. E non è un caso, considerando i comuni valori cooperativi. Continuare a leggere
        </body>
    </Document>
    <Document>
        <url>https://blog.migrosbank.ch/it/chiara-approvazione-della-politica-della-bns/</url>
        <id>254479AA263148CCCF9CEA92E50FF020</id>
        <title>Chiara approvazione della politica della BNS - Banca Migros</title>
        <body>L’abolizione del cambio minimo raccoglie un vasto consenso nell’opinione pubblica. Tra i lettori del blog
            della Banca Migros il 89 percento ritiene giusta la decisione della Banca nazionale. Il 15 gennaio la Banca
            nazionale svizzera ha scatenato un’onda d’urto nel mondo intero. Con l’abolizione del cambio minimo l’euro
            ha ceduto il 20 percento circa rispetto al franco. In un giorno la borsa svizzera ha perso il 15 percento.
            Di conseguenza la BNS è stata pesantemente attaccata. A cento giorni di distanza risulta comunque che la
            decisione è condivisa a larga maggioranza. Dei circa 450 partecipanti al nostro sondaggio, il 89 percento è
            convinto che la Banca nazionale abbia agito correttamente. Nel frattempo anche i mercati finanziari si sono
            ripresi dallo shock. Il cambio dollaro/franco e la borsa svizzera hanno recuperato quasi interamente le
            perdite successive al 15 gennaio. E probabilmente quest’anno il prodotto interno lordo registrerà un lieve
            aumento nonostante i massicci svantaggi per l’export. Con l’abolizione del cambio minimo la BNS ha anche
            ammesso di essere arrivata al limite delle sue possibilità di influire sulla politica monetaria. Ma
            apparentemente proprio questo nuovo atteggiamento della Banca nazionale, che valuta con maggiore cautela il
            proprio potere, viene apprezzato da un’ampia fetta dell’opinione pubblica. Forse anche altre banche centrali
            dovrebbero ispirarsi alla BNS in proposito.
        </body>
    </Document>
    <Document>
        <url>https://blog.migrosbank.ch/it/pagina/2/</url>
        <id>CFA7F4A804D2AF6AD9B90E75E4256CD0</id>
        <title>Blog Banca Migros</title>
        <body>Chi segue una strategia d’investimento dovrebbe adeguare periodicamente la composizione del portafoglio
            alla sua strategia. Per il cosiddetto «rebalancing» esistono diverse tecniche ma anche malintesi. Continuare
            a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/7/</url>
        <id>8C6B428DBBF2420A53C2899C6509DDB6</id>
        <title>Urs Aeberli, Autore di Banca Migros - Page 7 of 9</title>
        <body>Un confronto indipendente lo dimostra: la gestione patrimoniale della Banca Migros è la più conveniente
            per gli investitori. Tra l’altro, beneficiano del fatto che le obbligazioni con rendimento negativo sono
            state coerentemente vendute. Continuare a leggere
        </body>
    </Document>
    <Document>
        <url>https://blog.migrosbank.ch/it/perche-lindice-del-dollaro-statunitense-e-utile-agli-investitori/</url>
        <id>99177325A9D6439198DFFF15C9079282</id>
        <title>Perché l’indice del dollaro statunitense è utile agli investitori - Banca Migros</title>
        <body>Il dollaro, come moneta di riferimento e di riserva nel sistema valutario mondiale, è costantemente sotto
            i riflettori. I guadagni che aveva messo a segno subito dopo l’elezione di Donald Trump alla presidenza sono
            ormai azzerati. Gli analisti, quando parlano di un apprezzamento o di una flessione del dollaro, si
            riferiscono generalmente all’indice del dollaro statunitense. Questo barometro è un utile strumento di
            lavoro per gli investitori. Chi investe in azioni presta attenzione in particolare ai dati fondamentali e
            alle valutazioni delle azioni di una società e osserva i segnali di trading risultanti dalle analisi
            tecniche dei grafici. Gli investitori privati sono relativamente meno attenti all’impatto dei cambi quando
            operano sui mercati. Eppure il cosiddetto indice del dollaro statunitense è un valido barometro praticamente
            per ogni investitore su quasi tutti i mercati. L’indice del dollaro è un indicatore della competività
            internazionale degli Stati Uniti, più precisamente dell’area del dollaro. L’indice del dollaro (Bloomberg:
            DXY) riproduce un contratto future. I future riflettono le aspettative dell’andamento futuro dei cambi e dei
            prezzi. Ponderato su base commerciale, l’indice del dollaro misura il biglietto verde rispetto a un paniere
            composto di sei diverse valute: euro, yen, sterlina britannica, dollaro canadese, corona svedese e franco
            svizzero. Con il 57.6% la moneta unica europea riveste di gran lunga la maggiore ponderazione nel paniere,
            seguita dallo yen (13.6%). Il franco svizzero ha una quota del 3.6%. Grazie all’indice del dollaro, gli
            investitori individuano immediatamente la forza o la debolezza del dollaro rispetto alle altre principali
            valute. Se l’indice del dollaro sale, il dollaro è forte nei confronti delle sei diverse valute. Se scende,
            è debole. L’indice del dollaro è stato introdotto nel 1973 con un valore iniziale di 100. Un valore
            inferiore a 100 significa che il dollaro si è deprezzato rispetto al 1973 e viceversa. Questo barometro è
            dunque un indicatore della competività internazionale degli Stati Uniti, più precisamente dell’area del
            dollaro. Rispetto al rapporto di cambio tra il dollaro e un’altra valuta, l’indice è dunque più
            significativo perché rappresenta un cambio per così dire multilaterale. Viene utilizzato, tra l’altro, per
            assicurarsi contro i rischi del mercato dei cambi o per assumere una posizione in dollari senza esporsi al
            rischio di una posizione su una sola coppia di valute, ad esempio USD/CHF. Quali altri vantaggi possono
            trarre gli investitori dall’indice del dollaro? Le fluttuazioni dei cambi influenzano in misura notevole i
            risultati societari delle multinazionali. Se il dollaro è forte, le entrate in valuta estera che un’impresa
            statunitense consegue al di fuori degli Stati Uniti sono inferiori se calcolate in dollari. Oppure, un
            gruppo industriale orientato alle esportazioni i cui costi sono prevalentemente in dollari può risentire
            della forza del dollaro poiché si riduce la sua competitività rispetto ai concorrenti stranieri che
            sostengono costi di produzione in una valuta estera meno forte e la crescita del fatturato e degli utili ne
            è influenzata negativamente. Le imprese svizzere, ad esempio, hanno subito le conseguenze dello shock sul
            franco o della forza della moneta quando è stato abolito il cambio minimo con l’euro. Se il dollaro scende,
            spesso i mercati azionari dell’Estremo Oriente ottengono performance migliori rispetto a quelli
            statunitensi. A un livello più generale possiamo trarre alcune conclusioni. Se l’indice del dollaro si
            apprezza, le borse asiatiche, ad esempio, si indeboliscono. Se scende, spesso i mercati azionari
            dell’Estremo Oriente ottengono performance migliori rispetto a quelli statunitensi. I settori economici che
            traggono particolare vantaggio dalla debolezza del dollaro sono i materiali di base (materie prime),
            l’energia, l’industria e gli immobili. In generale possiamo constatare quanto segue: sulla scia di una
            svalutazione del dollaro gli investitori travasano spesso le loro posizioni dagli Stati Uniti ai mercati
            emergenti, dove le prospettive per gli utili societari e, quindi, per i rialzi delle quotazioni sono più
            promettenti rispetto al mercato statunitense. I mercati emergenti all’insegna del dollaro. Fonte: Bloomberg
            L’indice del dollaro è uno strumento utile anche per chi investe sul mercato del reddito fisso, dei cambi e
            delle materie prime. Un dollaro debole, ad esempio, produce solitamente un rialzo dei prezzi delle materie
            prime o della quotazione dell’oro, e viceversa (per gli investitori in franchi è spesso un gioco a somma
            zero). La valuta statunitense, così come il franco, beneficia di frequente delle crisi internazionali. Nelle
            fasi di incertezza gli investitori si rifugiano tra l’altro nell’area del dollaro, la cui domanda sale di
            conseguenza. Una valuta statunitense forte si ripercuote dunque generalmente in un calo dei rendimenti sul
            mercato delle obbligazioni americane. Dollaro forte, flessione dei prezzi delle materie prime – e viceversa.
            Fonte: Bloomberg  
        </body>
    </Document>
    <Document>
        <url>https://blog.migrosbank.ch/it/limpresa-rischiosa-delle-banche-centrali/</url>
        <id>39B337CD1380C61FFB6013A42DB44108</id>
        <title>L’impresa rischiosa delle banche centrali - Banca Migros</title>
        <body>Chi ha in mano le redini della politica monetaria ha assunto un rischio enorme con l’introduzione dei
            tassi negativi. Le prime esperienze dimostrano che l’operato delle banche centrali non stimola l’economia,
            bensì alimenta l’incertezza. Dallo scoppio della crisi finanziaria le banche centrali hanno pompato
            liquidità a tutto spiano. Il momento culminante è stata l’introduzione dei tassi negativi quasi due anni fa.
            I lettori fedeli del nostro blog sanno che ho sempre giudicato criticamente una forma così estrema di
            politica monetaria. In realtà si rafforzano i segnali che i tassi a zero o negativi mancano i loro ambiziosi
            obiettivi. Al contrario, minacciano addirittura di aggravare i problemi dell’economia. L’insuccesso è
            evidente sul fronte dell’inflazione: il target del 2 percento perseguito dalle banche centrali rimane una
            chimera soprattutto in Europa e in Giappone. Nell’Eurozona i prezzi al consumo oscillano attorno allo zero
            da due anni, in Giappone sono in calo ormai per il quinto mese consecutivo. Anche l’attività d’investimento
            continua ad accusare un ristagno, sebbene le banche centrali acquistino ogni mese obbligazioni per oltre 150
            miliardi di franchi. Ma questa enorme iniezione di liquidità non produce alcun effetto poiché sinora niente
            è cambiato per quanto riguarda le cause autentiche del blocco degli investimenti, ad esempio gli errori
            strutturali dell’Unione monetaria europea. Neppure i consumatori si attengono al copione delle banche
            centrali. Secondo i loro calcoli i tassi ai minimi storici dovrebbero spingere le persone ad accumulare meno
            denaro e a spendere di più per i consumi. Eppure, dalle statistiche risulta che la voglia di risparmio non
            retrocede come sperato, al contrario continua ad aumentare. Nel grafico sono raffigurate le quote di
            risparmio dei privati nei cinque paesi dove gli interessi sono precipitati di più in territorio negativo. In
            Svizzera questo aumento è sinora piuttosto contenuto. Ciò dipende anche dal fatto che, come «campioni
            mondiali del risparmio», mettiamo sempre da parte una quota considerevole del reddito. In particolare da noi
            il risparmio obbligatorio con la previdenza professionale è molto più diffuso che in altri paesi. Nonostante
            i tassi negativi si risparmia di più Quota di risparmio dei privati in percento del reddito disponibile dal
            2005 (dati OCSE). Ma perché i privati non perdono la voglia di risparmiare nonostante i tassi così bassi? Le
            banche centrali si aspettavano la seguente reazione: «Risparmiare è meno interessante, quindi spendo di
            più.» Invece, gran parte della popolazione si dice: «Per raggiungere il mio obiettivo di risparmio quando
            sarò in là con gli anni, in futuro dovrò gestire le mie risorse in modo ancora più disciplinato.» Le banche
            centrali hanno trascurato un altro aspetto: i tassi negativi destano l’impressione che qualcosa non vada
            nell’economia. L’intenzione era di creare una positiva propensione ai consumi. Invece la politica monetaria
            alimenta piuttosto un clima di sfiducia. Sinora le banche centrali si sono rifiutate di riconoscere queste
            discrepanze. Ai segnali che la medicina somministrata non può avere gli effetti sperati gli attori della
            politica monetaria hanno sempre reagito aumentando la dose. L’inflazione non è aumentata né sono diminuiti i
            risparmi, ma le banche centrali possono incassare alcuni successi almeno in due ambiti: i tassi bassi
            alleggeriscono i conti pubblici e l’acquisto di titoli di stato comporta una diminuzione del debito. In
            secondo luogo, i rubinetti aperti della politica monetaria provocano la svalutazione della propria moneta,
            favorendo in primo luogo l’industria orientata all’esportazione. Con i suoi interventi aggressivi la Bank of
            Japan ha fatto sì che lo yen perdesse il 36 percento sul dollaro dal 2012 al 2015. Ma questo fuoco di paglia
            è durato poco: dall’inizio del 2016 lo yen ha già riguadagnato il 20 percento. Inoltre, se utilizzata in
            modo incontrollato, una simile politica di svalutazione può scatenare una guerra valutaria. In conclusione
            le banche centrali possono portare a casa qualche risultato positivo, in particolare sul fronte delle
            finanze statali. Ma a quale prezzo? Non sappiamo neppure se così mettono a repentaglio il loro capitale più
            importante a lungo termine, cioè la credibilità. Preoccupa soprattutto il fatto che gli attori della
            politica monetaria abbiano praticamente già sparato tutte le loro cartucce. Un’ultima possibilità sarebbe il
            ricorso al cosiddetto «denaro dall’elicottero» per distogliere i privati dalla corsa al risparmio.
            Semplificando, significa la distribuzione indiscriminata di denaro alla popolazione, che il Giappone sta già
            prendendo in considerazione. Con questo tipo di sovvenzione la banca centrale si assumerebbe tuttavia un
            compito riservato allo Stato. E, soprattutto, sarebbe infranto un tabù della politica monetaria: finanziare
            la spesa pubblica direttamente tramite la stampa di moneta. Già con l’introduzione dei tassi negativi e
            l’acquisto di titoli di stato i banchieri centrali hanno adottato metodi considerati pura utopia fino a
            pochissimo tempo fa. Li hanno motivati sostenendo che, in questo modo, possono guidare meglio l’economia.
            Tuttavia, quanto più mancano i risultati quantificabili, tanto più viene minata la loro reputazione, quindi
            la diffusa incertezza, che volevano allontanare, risulta in realtà rafforzata.
        </body>
    </Document>
    <Document>
        <url>https://blog.migrosbank.ch/it/pagina/3/</url>
        <id>1E177D18E777D83FB9E368DC49A6568E</id>
        <title>Blog Banca Migros</title>
        <body>Gli elettori hanno bocciato alle urne la riforma sulla previdenza 2020. È ora necessario pensare il prima
            possibile a nuove soluzioni soprattutto per l’AVS, poiché la situazione finanziaria del primo pilastro
            tenderà a peggiorare nei prossimi anni. Continuare a leggere
        </body>
    </Document>
    <Document>
        <url>https://blog.migrosbank.ch/it/cosa-ce-da-sapere-sul-mercato-valutario/</url>
        <id>921DEB8EE122C03C202BAFF6C08001FE</id>
        <title>Cosa c’è da sapere sul mercato valutario - Banca Migros</title>
        <body>L’euro si rivaluta sul franco svizzero? O il dollaro ha di nuovo perso terreno sull’euro? Sui mercati
            finanziari internazionali le valute sono una fonte inesauribile di titoli da prima pagina. Ma che cos’è
            esattamente il mercato valutario? Arrivata l’estate, è tempo di vacanze. E quindi è tempo di cambiare il
            denaro. Ogni viaggiatore che va in banca e compra la valuta estera del Paese di destinazione, partecipa così
            alla negoziazione delle divise e dunque, in un certo senso, anche al mercato valutario. Così, ad esempio,
            potete cambiare franchi svizzeri (CHF) in euro (EUR) o dollari (USD) all’attuale tasso di cambio. O in altre
            parole, vendete franchi e comprate allo stesso tempo euro o dollari. Quando tornate dalle vacanze, rivendete
            la valuta estera in cambio della moneta locale, ovvero i franchi. Tutte le operazioni in divisa devono
            essere necessariamente effettuate sempre in parità di valuta. Il mercato valutario internazionale, anche
            detto mercato dei cambi, delle divise oppure in breve Forex o FX (Foreign exchange market), si distingue da
            tutti gli altri mercati finanziari anche solo per le sue enormi dimensioni. Secondo l’ultimo «BIS Triennial
            Central Bank Survey», il rapporto triennale stilato dalla Banca dei regolamenti internazionali con sede a
            Basilea, in media il volume d’affari del mercato dei cambi ammonta a 5 100 miliardi di dollari al giorno
            (dati dell’aprile 2016), ovvero 210 miliardi di dollari l’ora. Il Forex è dunque il mercato finanziario di
            gran lunga più ampio e con maggiore liquidità al mondo. Volendo fare un confronto, al New York Stock
            Exchange (NYSE), la più importante borsa mondiale, in media vengono negoziate azioni per 30 miliardi di
            dollari al giorno. Perfino sommando il volume giornaliero di tutte le borse valori a livello globale si
            otterrebbe solo circa un quarto del volume d’affari quotidiano sul mercato internazionale dei cambi. Il
            dollaro è coinvolto all’incirca nell’88% delle transazioni effettuate sul mercato valutario. Caratteristica
            peculiare del Forex è la mancanza di una piazza centrale per lo scambio delle valute. La negoziazione delle
            divise avviene in forma elettronica al di fuori dei circuiti borsistici (OTC, over the counter). Anziché
            attraverso una sede centrale, tutte le transazioni vengono effettuate tramite reti informatiche che
            collegano operatori, banche centrali, società finanziarie, imprese, speculatori e via dicendo di tutto il
            mondo. Il mercato resta così aperto 24 ore su 24 e 5 giorni e mezzo alla settimana. Questo tra l’altro vuol
            dire che quando negli Stati Uniti si conclude il giorno di negoziazione, il Forex ricomincia a Tokyo e a
            Hong Kong, con la conseguenza che il mercato risulta molto attivo e liquido a ogni ora del giorno. Le
            transazioni si concentrano sulle piazze finanziarie più importanti al mondo, come Londra, New York,
            Singapore, Hong Kong, Tokyo e Zurigo. In Svizzera si svolge all’incirca il 2,4% del commercio di valuta
            mondiale. Coinvolto nell’88% circa delle transazioni effettuate sul mercato delle divise, il dollaro è la
            valuta più scambiata. Seguono l’euro (31,4%) e lo Yen (JPY, 21,6%), mentre il franco svizzero con ben il
            4,8% si colloca al settimo posto della top ten mondiale. Dato che lo scambio avviene sempre in coppie di
            valute, come EUR/USD o CHF/EUR – in altre parole, nelle transazioni sono sempre coinvolte due diverse divise
            – il totale non corrisponde al 100%, bensì al 200%. La coppia di valute più importante è costituita da
            USD/EUR (23,1%), seguita da USD/JPY (17,8%) e USD/GBP (9,3%). Circa il 3,6% degli scambi mondiali riguarda
            la coppia di divise USD/CHF. All’incirca il 70% del commercio di valuta si concentra dunque solo su sette
            coppie di monete. Tra i principali operatori del mercato valutario si annoverano le maggiori banche, come
            Deutsche Bank, Citi, Barclays, UBS e HSBC. Quando si parla di mercato valutario, la maggior parte delle
            persone intende il mercato a pronti. Esistono tre modi in cui le istituzioni, le imprese e i privati possono
            partecipare allo scambio di valute, ovvero operando sul mercato spot (a pronti), sul mercato forward (a
            termine) o sul mercato dei future. Sul mercato spot le monete vengono comprate e vendute al tasso attuale.
            Il corso di cambio di due valute rispecchia diversi fattori, tra i quali la performance economica del Paese,
            gli attuali tassi d’interesse, eventi e influssi politici, catastrofi naturali o anche la percezione degli
            operatori riguardo al futuro andamento del cambio delle due valute. Un affare a pronti o uno «spot deal» è
            una transazione bilaterale nella quale una parte vende all’altra una determinata somma di denaro e riceve
            come contropartita il corrispettivo importo in valuta estera secondo l’attuale tasso di cambio. Quando si
            parla di mercato valutario, la maggior parte delle persone intende appunto il mercato a pronti. Sul mercato
            forward le monete vengono scambiate come sul mercato spot, però con la differenza che il termine di consegna
            è differito nel tempo e le condizioni vengono concordate tra le parti. Ciò vuol dire che in una transazione
            forward le parti comprano o vendono un determinato importo di denaro a un prezzo prefissato. Con queste
            operazioni, le imprese orientate all’esportazione possono ad esempio ridurre i rischi legati alle valute o
            assicurarsi contro le fluttuazioni dei tassi di cambio. A differenza che sul mercato spot, sul mercato dei
            future non si negoziano valute «reali», bensì strumenti finanziari derivati basati sul sottostante
            valutario. Si tratta di contratti standardizzati con i quali le parti si impegnano a scambiarsi una
            determinata valuta a un prezzo prefissato in una futura data prestabilita per la liquidazione. I future su
            valute (currency futures) vengono negoziati sui cosiddetti mercati a termine come il Chicago Mercantile
            Exchange. La negoziazione delle valute può rivelarsi un’attività molto remunerativa. Tuttavia, data la
            sensibilità del mercato e l’elevata volatilità, si tratta di un settore ad alto rischio per gli operatori
            inesperti. Per gli scambi valutari, infatti, si deve sempre tenere sotto osservazione la situazione
            economica in due Paesi e spesso anche diversi indicatori economici e congiunturali che talora possono
            risultare contraddittori. Bisogna ad esempio considerare quale Paese presenta una maggiore crescita del PIL
            o un più alto tasso di occupazione, esaminare l’andamento dei tassi d’interesse, dell’inflazione o degli
            indici dei direttori degli acquisti, e tenere presente chi ha vinto le elezioni. Prima di affacciarsi sul
            mercato valutario, gli investitori dovrebbero quindi valutare attentamente il proprio livello di esperienza,
            i propri obiettivi d’investimento e la propria tolleranza al rischio. Da una parte, l’andamento dei tassi di
            cambio a breve termine è difficile da prevedere; dall’altra, la politica, le banche centrali e le crisi
            concorrono notevolmente a determinare le fluttuazioni dei corsi di cambio e possono talora deviarli
            artificialmente. Basti pensare allo shock del franco forte nel gennaio del 2015, causato dalla decisione di
            abolire il tasso minimo di cambio con l’euro introdotto nel 2011, nonché ai continui interventi sul mercato
            valutario effettuati dalla Banca nazionale svizzera allo scopo di indebolire il franco. Ne sono esempi anche
            la politica monetaria anticonvenzionale messa in atto dalle banche centrali di tutto il mondo o gli attacchi
            speculativi sulle valute orchestrati da grandi investitori. Per la maggior parte dei privati le operazioni
            sul mercato valutario sono fin troppo rischiose e scherzando col fuoco – si sa – si finisce facilmente per
            bruciarsi. Ciononostante, su questo blog affronteremo occasionalmente anche altri aspetti del mercato
            valutario.
        </body>
    </Document>
    <Document>
        <url>https://blog.migrosbank.ch/it/tag/credito-privato/</url>
        <id>A5FA4D6174C6A9D5F0486D817C1EA4F8</id>
        <title>Credito privato Archivio - Banca Migros</title>
        <noindex>noindex,follow</noindex>
        <body>Quando occorre un credito privato molti si rivolgono automaticamente alla propria banca oppure lo
            stipulano direttamente dal rivenditore, ad esempio per l’acquisto della macchina. Eppure basterebbe poco per
            spendere meno: scegliete il credito privato online della Banca Migros con un tasso del 5,9% appena.
            Continuare a leggere
        </body>
    </Document>
    <Document>
        <url>https://blog.migrosbank.ch/it/tag/crollo-della-borsa/</url>
        <id>FC421A24522E4FB24E6A4060FCB8BDB2</id>
        <title>Crollo della borsa Archivio - Banca Migros</title>
        <noindex>noindex,follow</noindex>
        <body>La borsa ha cominciato malissimo il 2016. Approfondiamo i motivi del crollo e inquadriamo questo scivolone
            in prospettiva storica. Siamo del parere che la borsa abbia subito una reazione esagerata, ma gli
            investimenti in azioni rimangono interessanti. Continuare a leggere
        </body>
    </Document>
    <Document>
        <url>https://blog.migrosbank.ch/it/benvenuti-nel-paese-della-bolla-immobiliare/</url>
        <id>326DCD803571C5A8B3F21E76A4E36405</id>
        <title>Benvenuti nel paese della bolla immobiliare - Banca Migros</title>
        <body>Livelli esagerati dei prezzi degli immobili fanno male all’economia. Il pericolo sta nel fatto che il
            mercato, una volta entrato in una fase di squilibrio, fa fatica a fermare una bolla. È uno scenario che
            minaccia anche la Svizzera? Le risposte sono contenute in questo approfondimento della situazione attuale.
            Di quale paese sto parlando? Si trova in Europa e ha meno di dieci milioni di abitanti. Lo Stato ha un
            debito pubblico basso, la crisi finanziaria è stata superata in modo esemplare. Un’altra caratteristica è il
            numero elevato di immigrati. Dal momento che la valuta si rafforzava sempre di più rispetto all’euro, la
            banca centrale ha dovuto introdurre tassi negativi. E, non da ultimo, il paese vive una pericolosa bolla
            immobiliare. No, non sto parlando della Svizzera. Ma della Svezia, dove i prezzi degli immobili stanno
            esplodendo a un ritmo preoccupante: solo lo scorso anno sono aumentati del 13 percento, in tre anni
            addirittura del 29 percento. Mentre il mercato immobiliare in Svizzera si prepara a un atterraggio morbido,
            il surriscaldamento in Svezia diventa sempre più estremo (v. grafico). Prezzi raddoppiati in soli 12 anni
            Andamento reale dei prezzi degli immobili in Svezia e in Svizzera (per quest’ultima suddivisi in
            appartamenti e case). I numeri sulla parte destra illustrano l’incremento reale dei prezzi dal 2003. (Dati:
            BNS/OCSE/Statistiche Svezia) Tra la Svezia e la Svizzera esistono due evidenti paralleli: i vantaggiosi
            tassi ipotecari hanno convinto molte persone ad acquistare un’abitazione. E in entrambi i paesi
            l’immigrazione ha registrato un forte aumento, alimentando ulteriormente il fabbisogno di nuovi spazi
            abitativi. Tuttavia sono importanti le differenze: mentre in Svizzera sono immesse sul mercato oltre 40’000
            nuove unità abitative ogni anno, la Svezia è ferma da tempo su appena 25’000 unità, nonostante il paese
            conti 1,5 milioni di abitanti in più. La debole attività edilizia è dovuta a norme complicate e restrittive.
            La progettazione e la costruzione di una casa plurifamiliare richiedono spesso circa dieci anni. In Svezia,
            inoltre, il mercato degli affitti funziona male. La quota degli inquilini, pari al 30 percento, è la metà
            rispetto alla Svizzera. Chi in Svezia fa fatica a trovare una casa a un prezzo abbordabile stenta dunque a
            trovare un appartamento in affitto. L’offerta è fortemente regolamentata soprattutto nella metropoli di
            Stoccolma, con i suoi 800’000 abitanti: la maggior parte degli appartamenti è di proprietà del comune. Se da
            un lato gli affitti sono vantaggiosi, dall’altro i tempi di attesa arrivano in media a otto anni, nelle
            ambite zone centrali superano addirittura i venti. A differenza della Svizzera, la Svezia applica regole
            meno severe alla concessione di crediti ipotecari, il che contribuisce a sua volta al surriscaldamento.
            Soltanto nel 2010 è stato introdotto un limite massimo di anticipo dell’85 percento del prezzo d’acquisto.
            Da noi questo limite è dell’80 percento. Sinora il mutuo ipotecario non doveva essere ammortizzato. Un mese
            fa il Parlamento ha limitato a 105 anni il termine ammesso per il rimborso completo. Nel nostro paese è
            obbligatorio ridurre il mutuo ipotecario dall’80 al 67 percento entro 15 anni. Ciò che sta succedendo in
            Svezia dimostra che il mercato immobiliare, benché lento a reagire, una volta perturbato ha bisogno di anni
            per correggere il tiro. Da tempo le autorità mettono in guardia contro una bolla immobiliare, ma i prezzi
            continuano a lievitare. E con la crescita demografica sostenuta la carenza di spazi abitativi diventa sempre
            più acuta. Secondo una previsione l’attuale mancanza di 150’000 unità abitative triplicherà entro il 2025.
            La Svizzera è fortunatamente ben lungi da condizioni così drammatiche. Rispetto alla Svezia, da noi il
            mercato immobiliare ha fortunatamente reagito con molta flessibilità al crescente numero degli abitanti. Lo
            dobbiamo tra l’altro alle regolamentazioni meno restrittive, in modo che soprattutto per gli appartamenti in
            affitto entrano in gioco numerosi offerenti diversi: dalle grosse casse pensioni alle cooperative fino ai
            piccoli locatori privati. In realtà i prezzi sono molto aumentati anche nel nostro paese, ma nel raffronto
            europeo si collocano tuttora in posizione intermedia. Se poi i prezzi vengono messi in relazione con
            l’evoluzione dei redditi, la Svizzera risulta addirittura uno dei mercati più convenienti. Lo dimostra la
            nostra analisi dal titolo «Tra boom e crash: i mercati immobiliari europei a confronto». Comunque
            l’emergenza in Svezia ha stimolato l’inventiva. Da due anni lo Stato concede ai proprietari privati di
            costruire sul proprio terreno, senza licenza edilizia, un nuovo tipo di edificio che si chiama
            «Attefallshus». La superficie non può superare i 25 metri quadrati e l’altezza deve essere inferiore a
            quattro metri. Certo non è granché, ma sempre meglio di niente per un adulto che sarebbe altrimenti
            costretto a rimanere in casa con i genitori. Attefallshus Se la superficie è inferiore a 25 metri quadri non
            occorre una licenza edilizia. Il modello nella foto costa 399’000 corone svedesi, ossia poco meno di 50’000
            franchi.
        </body>
    </Document>
    <Document>
        <url>https://blog.migrosbank.ch/it/tag/bolla-immobiliare/</url>
        <id>4CE508DD7B2C7B4DE94933B27613E126</id>
        <title>Bolla immobiliare Archivio - Banca Migros</title>
        <noindex>noindex,follow</noindex>
        <body>Livelli esagerati dei prezzi degli immobili fanno male all’economia. Il pericolo sta nel fatto che il
            mercato, una volta entrato in una fase di squilibrio, fa fatica a fermare una bolla. È uno scenario che
            minaccia anche la Svizzera? Le risposte sono contenute in questo approfondimento della situazione attuale.
            Continuare a leggere
        </body>
    </Document>
    <Document>
        <url>https://blog.migrosbank.ch/it/rendimento-del-48-percento-con-i-dividendi/</url>
        <id>A947E471C2AC5C0B592AD5901D8BC1EE</id>
        <title>Rendimento del 48 percento con i dividendi - Banca Migros</title>
        <body>Quale guadagno possono aspettarsi gli azionisti nei prossimi dieci anni? Una previsione implica
            naturalmente una dose notevole di incertezza. Tuttavia vogliamo osarne una approssimativa. Il guadagno
            dell’azionista si compone di due elementi, gli utili di corso e i dividendi introitati. In prospettiva
            storica il rapporto tra queste due fonti di guadagno è di circa 60 a 40. Per il momento il potenziale di
            rialzo dei prezzi dei titoli è solo limitato. Infatti le quotazioni hanno già guadagnato parecchio terreno
            dal 2011 e le valutazioni delle azioni sono su livelli molto elevati. Così l’obiettivo è puntato sui
            dividendi. E qui la situazione si presenta sempre molto rassicurante: Attualmente il rendimento dei
            dividendi delle azioni svizzere è pari al 3 percento circa. Grazie all’evoluzione positiva degli utili le
            aziende hanno raddoppiato i dividendi distribuiti da poco meno di 20 a oltre 40 miliardi di franchi negli
            ultimi dieci anni. I tre capisaldi dell’indice Novartis, Nestlé e Roche hanno distribuito circa 7 miliardi
            di franchi l’anno agli azionisti. E tutte e tre hanno aumentato i propri dividendi ogni anno almeno dal
            1996, senza eccezioni. Fonte affidabile di guadagno Il grafico illustra il guadagno complessivo dopo dieci
            anni con un rendimento costante del dividendo del 3 percento (reinvestito) e un’ulteriore crescita del
            dividendo dell’6 percento. Partiamo quindi dall’ipotesi cauta che nei prossimi dieci anni le quotazioni non
            aumentino e anche i dividendi si stabilizzino sui livelli attuali. Anche in questo caso gli azionisti, con
            il reinvestimento dei dividendi, ottengono un considerevole rendimento del 34 percento dopo dieci anni (v.
            curva rossa nel grafico). Ciò significa che anche se l’indice SMI dovesse scendere dagli attuali 9000 punti
            a 6000 tra dieci anni, il che è molto improbabile, non avrebbero subito perdite ipotizzando dividendi
            costanti. Viceversa basta una crescita modesta degli utili distribuiti per aumentare considerevolmente il
            rendimento. Immaginiamo che le aziende aumentino i propri dividendi dell’6 percento annuo fino al 2025.
            Questa ipotesi è senz’altro realistica in prospettiva storica. Con una crescita del dividendo dell’6
            percento nei prossimi dieci anni potreste ottenere un ragguardevole rendimento complessivo del 48 percento,
            anche qui senza considerare utili di corso (v. grafico). Focalizzando le proprie aspettative di rendimento
            sui pagamenti dei dividendi gli investitori ottengono un notevole vantaggio: è più facile attenersi alla
            strategia a lungo termine nonostante le oscillazioni sul breve-medio termine. Provvisorie perdite contabili
            sono da tenere sempre in considerazione. Lo abbiamo vissuto più volte quest’anno. E non sempre la ripresa è
            così rapida come quella seguita al crollo del 15 gennaio. Un simile periodo di magra è tuttavia più facile
            da superare quando si può contare almeno sulle distribuzioni annuali dei dividendi. Anche questi articoli
            potrebbero interessarvi: Azioni? Non è mai troppo tardi! I top e i flop dei titoli azionari nell’SMI
            Aggiornamento sulla politica d’investimento della Banca Migros
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/</url>
        <id>3E63DBB769FAEB5E52C1773D3570D7F2</id>
        <title>Investimenti Archivio - Banca Migros</title>
        <noindex>noindex,follow</noindex>
        <body>Su quali azioni dovrebbero puntare gli investitori? Con la «Selezione di azioni Svizzera 2018» la Banca
            Migros presenta le azioni svizzere più promettenti per l’anno in corso, lanciando inoltre un Certificato
            Tracker su questi titoli che permetterà ai nostri clienti di investire in modo semplice e conveniente in
            queste azioni. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/2/</url>
        <id>F199DD05BD5A3660A496D960056EAB86</id>
        <title>Investimenti Archivio - Page 2 of 9 - Banca Migros</title>
        <noindex>noindex,follow</noindex>
        <body>Le obbligazioni sono titoli di debito e dunque investimenti meno rischiosi rispetto alle azioni. Pur non
            avendo il potenziale di queste ultime, presentano altri vantaggi, tra cui il pagamento di determinati
            interessi. Se la qualità del debitore è accertata, le obbligazioni sono pertanto considerate investimenti
            conservativi. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/3/</url>
        <id>9488805072C14E8867C13CAC38DC1D26</id>
        <title>Investimenti Archivio - Page 3 of 9 - Banca Migros</title>
        <noindex>noindex,follow</noindex>
        <body>Da febbraio è in corso il gioco della borsa della Banca Migros. La regola è semplice: prevedere
            correttamente l’andamento del mercato azionario svizzero per il giorno successivo. Una valutazione anonima
            degli ormai circa 2000 partecipanti ha portato alla luce risultati sorprendenti. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/5/</url>
        <id>086E1CB7E26EF1A1315B254331E9F809</id>
        <title>Investimenti Archivio - Page 5 of 9 - Banca Migros</title>
        <noindex>noindex,follow</noindex>
        <body>Si avvia alla conclusione un anno turbolento per le borse. Markus Wattinger, responsabile dell’Asset
            Management alla Banca Migros, spiega perché la banca si attiene alla sua convalidata allocazione e come si
            evolve la congiuntura globale. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/8/</url>
        <id>0A9235A924DF47ECD779ADB356CFFDB2</id>
        <title>Investimenti Archivio - Page 8 of 9 - Banca Migros</title>
        <noindex>noindex,follow</noindex>
        <body>Gli interessi attuali sul conto di risparmio sono molto bassi. Un’alternativa per i risparmiatori con
            un’ottica a lungo termine è rappresentata dal pilastro 3a. In particolare è consigliabile investire in un
            fondo previdenziale. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/7/</url>
        <id>E710CA9297D4A7E289E6D8C43829FF88</id>
        <title>Investimenti Archivio - Page 7 of 9 - Banca Migros</title>
        <noindex>noindex,follow</noindex>
        <body>Un confronto indipendente lo dimostra: la gestione patrimoniale della Banca Migros è la più conveniente
            per gli investitori. Tra l’altro, beneficiano del fatto che le obbligazioni con rendimento negativo sono
            state coerentemente vendute. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/6/</url>
        <id>F62CFE9823A6BEB7287ED531255DB1FC</id>
        <title>Investimenti Archivio - Page 6 of 9 - Banca Migros</title>
        <noindex>noindex,follow</noindex>
        <body>Dopo un inizio anno estremamente turbolento, i mercati finanziari internazionali hanno ritrovato un po’ di
            calma verso la fine del primo trimestre. Markus Wattinger, responsabile dell’Asset Management della Banca
            Migros, spiega i motivi dell’andamento altalenante delle borse e traccia una previsione. Continuare a
            leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/9/</url>
        <id>09C8508C4DC753255A0E27F89623F441</id>
        <title>Investimenti Archivio - Page 9 of 9 - Banca Migros</title>
        <noindex>noindex,follow</noindex>
        <body>Aiuto, mancano le opportunità d’investimento! La riserva di liquidità degli Svizzeri è ormai salita a
            oltre 600 miliardi di franchi. Gli investitori dovrebbero accontentarsi di aspettare tempi migliori? Leggete
            qui la nostra risposta. Continuare a leggere
        </body>
    </Document>
    <Document>
        <url>https://blog.migrosbank.ch/it/compagni-fidati-in-vacanza/</url>
        <id>5DE1AED4D5971242C36A5F03257C7D31</id>
        <title>Compagni fidati in vacanza - Banca Migros</title>
        <body>Le vacanze estive sono ormai alle porte. Con le carte giuste in valigia viaggiate senza preoccupazioni
            finanziarie. Qui spieghiamo qual è il mix ideale nel vostro portamonete per le vacanze. Ogni anno gli
            Svizzeri compiono 20 milioni di viaggi. E per questo spendono parecchio denaro, all’estero in media 170
            franchi al giorno per persona. Vale dunque la pena di avere con sé il mezzo di pagamento giusto in vacanza.
            Con i contanti è meglio essere prudenti: di norma è sufficiente portare con sé al massimo il controvalore di
            qualche centinaio di franchi. La riserva di contanti può essere in valuta locale o in un’altra ampiamente
            accettata. Chiamando la Service Line allo 0848 845 400 potete farvi recapitare comodamente a casa circa 70
            valute estere. Con una spesa di spedizione di 5 franchi riceverete il vostro denaro per le vacanze il giorno
            dopo per posta – tra l’altro a tassi di cambio vantaggiosi. Invece di portare in vacanza somme ingenti in
            contanti, è molto più comodo fare fronte al fabbisogno di denaro con la carta Maestro. La carta Maestro
            consente di prelevare denaro ai Bancomat nella vostra località di villeggiatura. In linea di massima questi
            prelevamenti sono possibili in tutto il mondo. Ma attenzione: per motivi di sicurezza l’area di utilizzo
            standard della carta Maestro è limitata all’Europa. Per i viaggi intercontinentali dovete sbloccare l’area
            geografica che vi interessa prima di partire (v. testo nel riquadro). La carta di credito ha il vantaggio di
            essere più ampiamente accettata rispetto alla carta Maestro. Inoltre le commissioni applicate agli acquisti
            fino a circa 100 franchi pagati con la carta di credito sono inferiori a quelle della carta Maestro. A ciò
            si aggiunge che servizi tra cui il noleggio di un’auto o le prenotazioni sono ormai quasi impossibili senza
            carta di credito. Un altro vantaggio è rappresentato dalle assicurazioni, ad esempio l’annullamento del
            viaggio o lo smarrimento del bagaglio. La carta Prepaid Travel Cash è ampiamente accettata quanto una carta
            di credito. La carta Prepaid Travel Cash può servire come riserva d’emergenza per i viaggi lunghi, perché il
            credito e la tessera sono sostituiti in poco tempo in caso di smarrimento. Un altro vantaggio: se caricate
            il credito in euro o in dollari risparmiate le spese di cambio nella corrispondente area valutaria. La carta
            può essere ricaricata tramite la Service Line al numero 0848 845 400. In linea di massima conviene non
            puntare tutto su una sola carta. Il mix ottimale per i viaggi comprende almeno tre strumenti di pagamento,
            ossia i contanti per le emergenze, una carta Maestro per i prelevamenti di denaro e gli acquisti più
            importanti e una carta di credito per le operazioni di minore entità. Per evitare fastidi in caso di
            smarrimento della carta di credito, è consigliabile avere una seconda carta di credito o una carta Prepaid.
            Maggiori informazioni sul denaro per le vacanze sono pubblicate qui.
        </body>
    </Document>
    <Document>
        <url>https://blog.migrosbank.ch/it/tag/ipoteche/pagina/2/</url>
        <id>18F3351215A61768678D921A50281FE7</id>
        <title>Ipoteche Archivio - Page 2 of 3 - Banca Migros</title>
        <noindex>noindex,follow</noindex>
        <body>Livelli esagerati dei prezzi degli immobili fanno male all’economia. Il pericolo sta nel fatto che il
            mercato, una volta entrato in una fase di squilibrio, fa fatica a fermare una bolla. È uno scenario che
            minaccia anche la Svizzera? Le risposte sono contenute in questo approfondimento della situazione attuale.
            Continuare a leggere
        </body>
    </Document>
    <Document>
        <url>https://blog.migrosbank.ch/it/ripulire-il-denaro-sporco-in-gran-bretagna-si-puo/</url>
        <id>336BC3744ACBDC8550A19F49DC448287</id>
        <title>Ripulire il denaro sporco – in Gran Bretagna si può</title>
        <body>A proposito di ripulire denaro sporco … Qui la famigerata espressione va presa proprio alla lettera.
            Dall’anno prossimo gli Inglesi avranno infatti banconote che vanno anche in lavatrice. La prima banconota di
            plastica sarà quella da cinque sterline. Canada, Messico, Singapore, le Isole Fiji, Australia e Nuova
            Zelanda hanno già banconote plastificate di polimero. La Gran Bretagna seguirà nel 2016, cominciando con le
            cinque sterline, che saranno emesse con l’immagine del primo ministro Winston Churchill. In tempi brevi lo
            sporco denaro cartaceo sparirà completamente dall’isola. È un dato di fatto che il denaro di plastica ha una
            durata di vita di sei volte superiore al normale denaro cartaceo ed è più difficile da contraffare. Inoltre
            le nuove banconote dovrebbero essere più igieniche, anche se non è inequivocabilmente dimostrato. L’aspetto
            dell’igiene sarebbe interessante soprattutto per il dollaro statunitense. Dopo tutto si dice che gran parte
            delle banconote statunitensi sia contaminata con una quantità preoccupante di cocaina. Le nuove banconote
            sono dunque lavabili, ma stirarle non funziona ancora: a partire da 120 gradi Celsius il denaro si scioglie
            letteralmente come neve al sole. Quanto tempo vive il nostro denaro? La durata media di vita delle banconote
            svizzere varia a seconda del taglio, come mostra il grafico.
        </body>
    </Document>
    <Document>
        <url>https://blog.migrosbank.ch/it/investimenti-sostenibili-guadagna-con-una-buona-azione/</url>
        <id>58FB65DFD8AE0EAC556F7E87C65AA07D</id>
        <title>Investimenti sostenibili – guadagna con una buona azione - Banca Migros</title>
        <body>Gli investimenti sostenibili godono di una crescente popolarità. In Svizzera alla fine del 2015 191,9
            miliardi di franchi, ovvero circa il 7% di tutti i patrimoni gestiti, erano già investiti secondo criteri
            sostenibili. A che cosa è dovuta questa tendenza? Nella scelta degli obiettivi per gli investimenti
            sostenibili si considerano, oltre a criteri di rischio e rendimento, anche aspetti ecologici, sociali ed
            etici, orientandosi dunque verso aziende che soddisfano requisiti minimi di responsabilità sociale.
            Attualmente il mercato svizzero degli investimenti sostenibili cresce in maniera esponenziale. Investimenti
            sostenibili anche senza rinuncia al rendimento A prima vista questo boom può sembrare sorprendente, dato che
            tra gli investitori è ancora diffusa la convinzione, molto radicata, che una selezione mirata di imprese
            responsabili comporti una rinuncia al rendimento. Spesso viene anche messa in discussione l’idea che
            investire in maniera sostenibile possa avere un impatto positivo sulla società. Tuttavia, negli ultimi anni
            si tende sempre più a riconoscere, tanto nella prassi quanto in ambito scientifico, che gli investimenti
            sostenibili producono almeno gli stessi rendimenti di quelli tradizionali grazie alla preferenza per i
            modelli d’impresa orientati al lungo periodo. Lo mostra chiaramente un confronto tra gli indici sostenibili
            e quelli tradizionali: investendo nell’MSCI World Sustainable Responsible Investing Index (SRI), un indice
            azionario sostenibile a livello mondiale, dal momento della sua introduzione si sarebbe guadagnato perfino
            di più che scegliendo un indice con un universo simile ma senza selezione di titoli secondo criteri
            sostenibili. Se i numeri parlano chiaro e bastano a dimostrare il rendimento a lungo termine, non è
            altrettanto facile spiegare l’impatto positivo degli investimenti sulla società. Tutto diventa più chiaro
            solo esaminando da vicino il procedimento utilizzato dalle banche e dai gestori patrimoniali per la scelta
            degli investimenti sostenibili. In questo caso ai classici criteri di redditività, liquidità e sicurezza si
            affiancano considerazioni relative a ecologia, società ed etica. Promozione della trasparenza e della
            comparabilità Mentre in un’analisi finanziaria classica il gestore del patrimonio consulta le cifre presenti
            nel bilancio o nel conto economico delle imprese, la nuova forma di valutazione richiede informazioni
            supplementari. Non si tratta più soltanto di considerare i profitti e le perdite, ma ad esempio anche il
            consumo di energia per tonnellata di prodotto o eventuali provvedimenti contro il lavoro minorile nella
            filiera produttiva. Il compito di reperire tali informazioni viene spesso affidato a organizzazioni
            specializzate. Le maggiori tra esse, come l’MSCI ESG Research, impiegano al momento più di 150 analisti, che
            si occupano di esaminare e valutare rapporti di gestione, articoli giornalistici e pubblicazioni di governi
            e organizzazioni non governative. In caso di mancanza di informazioni critiche vengono anche contattate
            direttamente le imprese in questione. Per far fronte al crescente fabbisogno di informazioni, le aziende
            pubblicano sempre più dati non finanziari, spesso in un rapporto separato sulla sostenibilità o direttamente
            nel cosiddetto “rapporto di gestione integrato”. Una direttiva europea prevede addirittura, per le grandi
            aziende con 500 o più dipendenti, la pubblicazione obbligatoria di un rapporto di sostenibilità assieme al
            rapporto di gestione 2017. Con la crescente diffusione di dati non finanziari si sono anche sviluppati
            standard di reporting, come ad esempio il Global Reporting Initiative (GRI), il cui scopo è la
            standardizzazione e la comparabilità delle informazioni pubblicate. La comparabilità e la trasparenza sono
            di grande utilità anche per i protagonisti della società civile. In primo luogo per le organizzazioni non
            governative come il WWF o Amnesty International. Queste verificano la correttezza delle informazioni così
            ottenute e informano le imprese e la stampa di eventuali violazioni. Effettuano inoltre raffronti tra
            diverse società dello stesso settore, spingendo in tal modo le imprese con scarse valutazioni a migliorarsi,
            contribuendo così a innalzare la media dell’intero settore. Un’ulteriore possibilità di ottimizzazione è
            offerta dalle norme statali. Per esempio, nel 2010 l’UE ha introdotto norme in materia di gas di scarico che
            prevedono un limite di CO2 emessa per chilometro dai veicoli a motore. Con l’inizio del monitoraggio si è
            portata trasparenza tra le singole case automobilistiche, con la conseguenza che le emissioni sono infine
            scese nettamente al di sotto del limite prescritto dalla legge. Un investimento con impatto a lungo termine
            È ovvio che questi cambiamenti non avvengono dall’oggi al domani. Dall’insorgere del fabbisogno di
            informazioni fino alle misure a livello normativo possono trascorrere alcuni anni. Eppure, se aveste
            investito nel sopraccitato MSCI World SRI nel settembre 2007, sareste stati ripagati per la vostra pazienza
            con un rendimento annuo del 4,25%. Quindi in conclusione, poiché si dice che bisognerebbe compiere una buona
            azione al giorno, non resta che gioire di poter guadagnare anche compiendo delle buone azioni.
        </body>
    </Document>
    <Document>
        <url>https://blog.migrosbank.ch/it/33-consigli-sul-pilastro-3a-parte-2-5/</url>
        <id>C0A69559C3F7FC4370E76C898C004CDC</id>
        <title>33 consigli sul pilastro 3a (parte 2/5) - Banca Migros</title>
        <body>33 volte il pilastro 3a – leggete le possibilità di impostare nel modo migliore la previdenza vincolata.
            Nella seconda parte spieghiamo qual è l’investimento opportuno in termini di costo e di orizzonte temporale.
            Consiglio n° 11: con un orizzonte temporale da uno a tre anni il conto 3a rappresenta la soluzione migliore.
            Beneficiate così del tasso d’interesse privilegiato, superiore a quello di un conto di risparmio. Qual è la
            quota azionaria di un fondo previdenziale? Consiglio n° 12: con un orizzonte temporale a lungo termine
            aumentate le vostre opportunità di rendimento se investite da un conto 3a in fondi previdenziali, con una
            quota azionaria fino al 50 percento. Interpellando il vostro consulente scegliete il fondo previdenziale più
            opportuno in base all’orizzonte temporale e alla capacità di rischio. Consiglio n° 13: spesso viene
            consigliato di azzerare la quota azionaria da uno a tre anni prima della pensione e di spostare il capitale
            dai fondi previdenziali su un conto 3a. Ma in quel momento l’aspettativa media di vita residua è ancora di
            circa due decenni e, considerando questo lungo orizzonte temporale, la quota azionaria non deve essere
            necessariamente ridotta. Il profilo di rischio non cambia; il capitale viene soltanto spostato dal pilastro
            3a nel patrimonio privato. Una riduzione della quota azionaria è opportuna soltanto se il capitale è
            impiegato diversamente, per esempio rimborsando il mutuo ipotecario (v. parte 5/5). Consiglio n° 14:
            investite nei fondi previdenziali con versamenti regolari, il più possibile di pari entità. Ciò comporta che
            acquistate automaticamente più quote se i prezzi scendono e la situazione in borsa è favorevole, viceversa
            ne acquistate meno se i prezzi e i rischi in borsa salgono. Com’è la situazione sul fronte delle spese e
            delle commissioni? Consiglio n° 15: per i fondi previdenziali fate attenzione alle commissioni. Evitate i
            prodotti finanziari ai quali si applicano i diritti di custodia e le spese di transazione e le cui spese
            amministrative (Total Expense Ratio, TER) sono superiori all’1,2 percento. La Banca Migros attribuisce una
            notevole importanza alle commissioni ridotte e per i fondi previdenziali rinuncia ai diritti di custodia e
            alle spese di transazione. Consiglio n° 16: una cosiddetta assicurazione mista sulla vita per il pilastro 3a
            è consigliabile soltanto a partire da una durata di 10 – 20 anni. Il prodotto, definito anche “risparmio
            assicurativo”, combina il risparmio e la protezione dai rischi in un pacchetto à la carte «tutto incluso».
            Quanto più la durata è lunga, tanto meno pesano le spese elevate di stipulazione. Fino a tre premi annui
            servono a finanziare le provvigioni elevate dei consulenti assicurativi. Pertanto, chi disdice la propria
            polizza nei primi tre anni ottiene un valore di riscatto nullo o molto modesto. Anche questi articoli
            potrebbero interessarvi: Il controverso secondo pilastro Quando gli ultimi sono i primi Un occhio di
            riguardo alla previdenza individuale
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/10/</url>
        <id>C1BD9A2E7568232C5AD5F1E19C12EEBF</id>
        <title>La parola all’esperto Archives - Page 10 of 10 - Banca Migros</title>
        <noindex>noindex,follow</noindex>
        <body>Ho compiuto trent’anni da poco. Ha senso che cominci già a pensare alla previdenza per la vecchiaia? Prima
            che vada in pensione mancano almeno 35 anni. La mia risposta è inequivocabilmente sì, anche se per lei il
            momento di ritirarsi dall’attività è ancora lontano. Ha idea di quanti anni di pensione può aspettarsi di
            vivere? […] Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/11/</url>
        <id>F38DAAC8874977154F0CD5F79AEF6DC4</id>
        <title>Finanza e dintorni Archives - Page 11 of 12 - Banca Migros</title>
        <noindex>noindex,follow</noindex>
        <body>Il franco si è notevolmente apprezzato, le quotazioni delle azioni sono precipitate e i tassi retrocedono
            sempre più in territorio negativo. Che cosa significa l’abolizione del cambio minimo per l’economia, ma
            anche per i risparmiatori e gli investitori? Continuare a leggere
        </body>
    </Document>
    <Document>
        <url>https://blog.migrosbank.ch/it/consigli-fiscali-parte-1/</url>
        <id>57F243E9E1160D54175B5A2BB41C6D40</id>
        <title>5 x 10 consigli fiscali parte I</title>
        <body>Le spese professionali e i costi della formazione continua sono tra le deduzioni principali delle imposte
            sul reddito. Adesso arrivano importanti novità sul fronte delle spese di trasporto per i pendolari e della
            formazione continua. Qui sono pubblicati i consigli fiscali aggiornati per il 2016. 1. Deduzione limitata
            per le spese di trasporto Il 2015 è l’ultimo anno in cui il fisco consente una deduzione illimitata delle
            spese di trasporto. Dal prossimo anno, infatti, ai fini dell’imposta federale diretta è ammessa una
            deduzione massima di 3000 franchi. Questa misura farà affluire circa 200 milioni di franchi in più nelle
            casse della Confederazione. Diversi Cantoni hanno inoltre previsto di introdurre il limite di 3000 franchi
            anche per le imposte cantonali (per esempio AG, BE, LU, SG o ZH). Per ora la limitazione non è invece
            prevista né in Ticino né nella Svizzera francese. 2. Pasti fuori casa: la regola dei 30 minuti In totale le
            agevolazioni fiscali concesse per i pasti consumati fuori casa raggiungono ogni anno mezzo miliardo di
            franchi. Questa voce è dunque tra le più proficue nella dichiarazione dei redditi. In concreto la deduzione
            forfetaria per ogni pasto principale fuori casa ammonta a 15 franchi. Se il datore di lavoro contribuisce al
            costo del pasto, è ammesso dedurre solo la metà, cioè 7.50 franchi. Tuttavia, se il luogo di domicilio e il
            luogo di lavoro si trovano a poca distanza, il fisco non accetta la deduzione. In base a una decisione della
            Commissione federale di ricorso in materia di contribuzioni una pausa di mezzogiorno deve durare al netto
            (cioè dopo aver dedotto il tempo necessario per il viaggio di andata e quello di ritorno) almeno 30 minuti
            perché sia sostenibile rientrare a casa per il pasto. 3. Introdotte le deduzioni fiscali anche per i costi
            della formazione Dal 2016 il fisco elimina la distinzione tra costi della formazione e del perfezionamento.
            Per la prima volta saranno così deducibili dal reddito da lavoro i costi di una seconda formazione
            facoltativa. Per la Confederazione la deduzione massima è di 12‘000 franchi l’anno. In futuro oltre il 90
            percento dei contribuenti potrà far valere tutti i costi sostenuti per la formazione e il perfezionamento ai
            fini dell’imposta sul reddito. Rimangono esclusi da questa regola i costi della formazione primaria. Ad
            esempio l’apprendistato o l’istruzione di primo ciclo continuano a non essere deducibili. 4. Costi di una
            camera privata per scopi professionali Chi deve regolarmente svolgere una parte importante dell’attività
            professionale in un locale privato, e dal datore di lavoro non riceve uno spazio adeguato, può dedurre dalle
            tasse una quota dell’affitto, delle spese per l’elettricità, il riscaldamento e la pulizia. Tuttavia la
            prassi seguita in materia dagli uffici di tassazione è restrittiva. Ciò significa che deve essere
            impossibile svolgere questi lavori in ufficio, per esempio se manca la tranquillità necessaria oppure il
            tragitto per recarsi al lavoro è troppo lungo. 5. Il leasing di un’auto non è conveniente a fini fiscali Chi
            non vuole pagare l’auto in contanti, dal punto di vista fiscale ottiene più vantaggi con un credito privato
            che con il leasing. Le rate del leasing, infatti, a differenza degli interessi del debito, non sono
            deducibili dall’imposta sul reddito. Dal momento che l’oggetto preso in leasing rimane di proprietà della
            società di leasing, la rata del leasing non rappresenta un interesse da pagare, bensì un semplice canone per
            la concessione dell’uso. Maggiori informazioni in proposito sono pubblicate qui. 6. Custodire
            scrupolosamente le ricevute delle visite mediche e dei farmaci Le spese sanitarie, da pagare direttamente,
            possono essere dedotte dall’imposta federale sul reddito. In concreto si tratta della franchigia della cassa
            malati, della partecipazione alle spese nonché dei costi che la cassa malati non prende a suo carico.
            Tuttavia la regola vale soltanto se l’importo supera il 5 percento del reddito netto. Nella maggior parte
            dei cantoni è applicato lo stesso valore limite. Sono invece più generosi i cantoni SZ e GL (3 percento), SG
            e VS (2 percento) e GE (0,5 percento). Nel cantone di Basilea Campagna sono deducibili addirittura tutti i
            costi. Chi vuole far valere la deduzione deve dimostrare di aver sostenuto le spese nei confronti
            dell’ufficio di tassazione. Pertanto devono essere scrupolosamente conservate le ricevute e le fatture, per
            esempio anche per l’acquisto di farmaci prescritti da un medico o i trattamenti del dentista. 7. Dedurre i
            contributi mancanti all’AVS I lavoratori che rientrano in Svizzera dopo una permanenza prolungata all’estero
            possono versare entro cinque anni i contributi mancanti nell’AVS (1° pilastro), che sono deducibili dalle
            tasse. 8. Il fisco premia chi fa servizio nei pompieri e riveste cariche pubbliche Dall’anno di
            contribuzione 2013 il soldo dei pompieri è fiscalmente esente fino a 5000 franchi per l’imposta federale
            diretta. Alla fine del 2014 anche tutti i cantoni hanno introdotto queste esenzioni. Alcuni cantoni
            concedono inoltre esenzioni per le cariche pubbliche assunte presso le autorità comunali, scolastiche ed
            ecclesiastiche. A Zurigo, per esempio, può essere dedotto l’intero compenso fino a 8000 franchi, oppure un
            pur sempre considerevole 20 percento in caso di importi superiori, per un massimo di 12‘000 franchi. Le
            quote associative ai sindacati non sono deducibili come spese professionali a livello di Confederazione, ma
            lo sono per la maggior dei cantoni (eccezioni: AI, FR, NE, NW, OW, SZ, UR, VD, ZG). 9. Le offerte di
            beneficenza sono agevolate dal fisco Per le offerte alle organizzazioni di pubblica utilità è possibile
            dedurre fino al 20 percento del reddito netto ai fini dell’imposta federale e nella maggior parte dei
            cantoni (JU e TI solo 10, NE 5 percento). I contributi versati ai partiti politici sono deducibili fino a
            10‘100 franchi per l’imposta federale diretta, mentre a livello cantonale la deduzione va da 0 franchi (AI)
            fino a 20‘000 franchi (SG, SO, ZG, ZH). 10. Pianificare le interruzioni dell’attività lucrativa a cavallo
            tra due anni Un anno sabbatico, un viaggio intorno al mondo oppure un’altra interruzione prolungata non
            retribuita dell’attività professionale dovrebbero essere pianificate a cavallo tra due anni. Per esempio,
            invece di fare un viaggio per tutto il 2015, dal punto di vista fiscale è più interessante cominciare il
            viaggio a metà del 2015 e protrarlo fino al primo semestre 2016. Così la progressione fiscale si riduce per
            due anni. Per non mancare il prossimo numero della serie di consigli fiscali potete abbonarvi alla nostra
            Newsletter da questo link.
        </body>
    </Document>
    <Document>
        <url>https://blog.migrosbank.ch/it/la-banca-migros-mantiene-la-sovraponderazione-delle-azioni/</url>
        <id>08368FBB74E7549B4B903128B326C223</id>
        <title>La Banca Migros mantiene la sovraponderazione delle azioni - Banca Migros</title>
        <body>Alla luce del solido andamento congiunturale e della forte e costante crescita dei profitti aziendali, la
            Asset Allocation Committee della Banca Migros mantiene la sovraponderazione della quota azionaria. Markus
            Wattinger, responsabile Investment Office, illustra i motivi a favore di questa decisione e spiega perché i
            mercati azionari hanno ancora ampi margini di miglioramento. Per gli investitori la prima metà del 2017 è
            stata positiva. Sui mercati finanziari internazionali gli ultimi mesi sono stati caratterizzati da un
            sostanziale ottimismo, che appare giustificato dai fatti: la ripresa economica è ben avviata a livello
            mondiale e la crescita poggia su solide basi. Alla paura della deflazione, tema dominante fino a non troppo
            tempo fa, si sono sostituite le previsioni di un leggero rialzo dell’inflazione. Con queste premesse le
            banche centrali possono procedere con molta cautela nel graduale inasprimento della politica monetaria,
            evitando così di frenare lo sviluppo congiunturale. Inoltre, dopo l’elezione di Emmanuel Macrons alla
            presidenza francese, in Europa si è fortemente attenuato il clima d’incertezza politica e anche il governo
            Trump ha ora assunto un atteggiamento meno rigido nei confronti delle politiche protezionistiche rispetto a
            quanto temuto subito dopo il voto. La ripresa economica continua Nel primo semestre del 2017 è continuata la
            ripresa dell’economia mondiale. Mentre gli Stati Uniti hanno subito un temporaneo rallentamento della
            crescita, in Europa il progresso dell’economia è stato convincente. Nel primo trimestre il PIL dell’Unione
            monetaria ha registrato una crescita reale dello 0,6% rispetto ai tre mesi precedenti, permettendo così alla
            Banca centrale europea (BCE) di formulare, per la prima volta dopo lungo tempo, stime leggermente più
            ottimistiche sulla situazione economica. In questo modo non dovrebbero esserci più ostacoli a una
            progressiva riduzione degli acquisti di titoli di Stato nel 2018. Fa ben sperare anche il fatto che la
            crescita nell’eurozona abbia basi relativamente solide e, in particolare, che pure il consumo privato si
            stia sviluppando positivamente. Secondo gli indicatori precursori questo andamento dovrebbe continuare nei
            prossimi mesi. Al momento l’attenuazione della crescita negli USA è dovuta soprattutto all’atteggiamento
            cauto dei consumatori americani, un fenomeno che dovrebbe rivelarsi di natura passeggera. Nella maggiore
            economia mondiale il consumo privato è infatti sostenuto, oggi come in passato, da un mercato del lavoro che
            arriva a sfiorare la piena occupazione. Nonostante gli ultimi dati sull’inflazione mostrino una lieve
            diminuzione del rincaro, la forza dell’economia statunitense dovrebbe inoltre permettere alla Federal
            Reserve di portare avanti il graduale inasprimento della politica monetaria e di procedere verso la fine
            dell’anno a un ulteriore aumento del tasso di riferimento. Anche in Svizzera l’indebolimento dei consumi
            privati ha frenato la crescita del PIL, che con uno 0,3% nel primo trimestre non è andato al di là delle
            previsioni minime. Positivo è invece il segnale che arriva dall’industria svizzera, caratterizzata da una
            rafforzata tendenza alla ripresa con un netto aumento delle esportazioni. Nei prossimi mesi ci aspettiamo
            una leggera accelerazione della crescita, trainata soprattutto da un aumento dei consumi privati. I mercati
            azionari beneficiano della crescita dei profitti La congiuntura economica positiva è un terreno fertile per
            i mercati azionari globali. Più importanti per la buona performance del primo semestre si sono però rivelate
            le prospettive di crescita dei profitti aziendali. Nonostante le previsioni fossero elevate, per i primi tre
            mesi dell’anno i risultati ottenuti dalle imprese sono stati addirittura superiori alle aspettative. In
            questo ambito l’Europa è riuscita a superare gli Stati Uniti: per la prima volta da anni le aziende europee
            registrano una crescita dei profitti maggiore rispetto alle imprese americane. La situazione non dovrebbe
            cambiare nel corso dell’anno, anzi c’è ancora da aspettarsi un notevole incremento dei profitti. Anche i
            mercati azionari dei Paesi emergenti beneficiano di un andamento più dinamico dei profitti aziendali e
            ricevono un ulteriore impulso dall’indebolimento del dollaro USA. Non si è ancora verificato il temuto
            deflusso di capitali paventato poco dopo l’elezione di Donald Trump e il rasserenamento del clima
            congiunturale evidenzia la relativa attrattività dei mercati azionari nei Paesi emergenti. È dunque anche
            l’integrità del quadro congiunturale a favorire l’andamento dei profitti delle imprese, creando ulteriore
            potenziale di crescita per le quotazioni di mercato a dispetto di valutazioni talvolta piuttosto elevate. La
            forte iniezione di liquidità delle banche centrali rimane un altro importante fattore di sostegno, sebbene
            anche in Europa si profili una graduale normalizzazione della politica monetaria. Pur essendosi visibilmente
            ridotti negli ultimi mesi, i rischi per i mercati azionari non sono del tutto spariti. Considerata la
            pressione politica che al momento si trova ad affrontare il presidente degli Stati Uniti, il progetto di
            riduzione delle imposte preannunciato dal governo Trump per fine anno rappresenta attualmente un punto
            interrogativo. Al contempo, le prossime elezioni politiche in Italia dovrebbero di nuovo far aumentare i
            rischi politici anche nell’eurozona. Le obbligazioni rimangono sottoponderate Con queste premesse, ci
            aspettiamo un limitato movimento dei tassi d’interesse in Svizzera e continuiamo a vedere più rischi che
            possibilità di rendimento sul mercato obbligazionario, in particolare nel segmento del franco svizzero. Gli
            investimenti in titoli di alta qualità continuano a generare rendimenti negativi alla scadenza e non
            riescono quindi a compensare i rischi degli investitori. La Banca Migros monitora attentamente l’andamento
            dei tassi nell’eurozona e in Svizzera, ma ritiene ancora prematuro ridurre l’attuale sottoponderazione delle
            obbligazioni. Meno scetticismo nei confronti dell’euro Come previsto, il marcato calo dei rischi politici
            dopo le elezioni francesi ha dato impulso all’euro, portando la moneta comune europea quasi a quota 1,13 sul
            dollaro USA. Il netto rialzo dell’euro rispecchia non solo le minori incertezze politiche, ma anche la forza
            della congiuntura nell’eurozona. I dubbi sulle tempistiche del processo di reflazione negli Stati Uniti
            hanno altresì contribuito al rafforzamento dell’euro e all’indebolimento del dollaro. Negli ultimi mesi
            sembra inoltre fortemente diminuito lo scetticismo che aveva a lungo spinto gli investitori a diffidare
            della moneta unica europea. A breve termine il potenziale dell’euro rispetto al dollaro dovrebbe esaurirsi a
            quota 1,12, mentre sul lungo periodo ci aspettiamo una persistente tendenza favorevole all’euro. Per la
            Banca nazionale svizzera (BNS) il recente apprezzamento dell’euro ha portato l’alleggerimento a lungo
            sperato: il franco si è indebolito fino a raggiungere quota 1,09 nei confronti della moneta unica. Un più
            marcato deprezzamento del franco potrà invece verificarsi solo quando la BCE attuerà un significativo
            inasprimento della sua politica monetaria.
        </body>
    </Document>
    <Document>
        <url>https://blog.migrosbank.ch/it/consigli-fiscali-2016-parte-2/</url>
        <id>66201A2519A649B5B549884765664D20</id>
        <title>5 x 10 consigli fiscali per il 2016 - Parte 2</title>
        <body>Nel secondo numero della nostra serie fiscale indichiamo quali cantoni concedono le deduzioni più elevate
            per i figli e per la cura dei figli prestata da terzi. Offriamo inoltre consigli utili in materia di unione
            domestica, eredità e donazioni. 1. Enormi differenze sulle tasse per le famiglie Il cantone di Ginevra non
            ha proprio la fama di essere fiscalmente vantaggioso. Eppure, una famiglia con due bambini e un reddito
            piuttosto basso paga meno tasse proprio a Ginevra. Con un reddito lordo di 80‘000 franchi il fisco chiede
            appena 350 franchi. Segue a ruota, com’è lecito attendersi, il cantone di Zugo con 360 franchi (v. grafico
            seguente). All’estremo opposto si collocano le capitali cantonali di Berna, Soletta e Neuchâtel con un conto
            da pagare al fisco compreso tra 5300 e 6300 franchi, quindi circa 5000 franchi in più di Ginevra. Anche con
            un elevato reddito lordo di 150‘000 franchi il carico fiscale presenta differenze estreme tra un cantone e
            l’altro. Come risulta dal grafico, in questo caso Zugo è il più conveniente con 3280 franchi, seguito da
            Svitto e Sion. Ginevra si situa al quarto posto. Per i redditi elevati le più care sono Soletta, Delémont e
            Neuchâtel, dove la stessa famiglia deve pagare fino a 20‘600 franchi di tasse. È interessante osservare
            anche come cambia il posto in classifica di alcuni cantoni a seconda di un reddito basso o elevato: per le
            famiglie con un guadagno piuttosto modesto Liestal è il quinto più conveniente. Per le famiglie ricche,
            invece, il cantone si colloca al 20° posto. Per Sarnen (Obvaldo), ad esempio, succede il contrario: questa
            capitale cantonale si colloca al 19° posto per un reddito di 80‘000 franchi, ma sale al settimo posto per le
            famiglie ricche. In questo articolo potete leggere di quanto sono aumentate o diminuite le tasse nei diversi
            cantoni. Ginevra e Zugo tra le più vantaggiose Capitali cantonali: onere fiscale di una persona coniugata
            con 2 figli e un reddito lordo di 80‘000 e 150‘000 franchi (imposte cantonali, comunali e di culto 2014,
            dati: AFC) 2. Fino a 12‘000 franchi di agevolazioni fiscali per ogni figlio Deduzione fiscale per le
            famiglie per ogni figlio BL: L’ammontare dell’imposta sul reddito si riduce di 750 franchi. VD: Regola
            speciale: sistema di tassazione con un quoziente familiare. Negli ultimi anni le deduzioni fiscali per le
            famiglie sono notevolmente aumentate, in particolare con la legge federale sullo sgravio fiscale delle
            famiglie con figli adottata nel 2011. A Berna, per esempio, la deduzione per i figli è praticamente
            raddoppiata nell’arco di un decennio passando da 4400 a 8000 franchi. Ma il cantone di Zugo è ancora più
            generoso: per ogni figlio ammette una deduzione di 12’000 franchi dal reddito. Se il figlio ha compiuto 15
            anni, la deduzione sale addirittura a 18’000 franchi. Sono invece più taccagni i cantoni di Appenzello
            Esterno, Giura, Nidvaldo e Neuchâtel, nei quali la deduzione ammessa per un figlio minorenne si colloca tra
            5000 e 6000 franchi (v. grafico). La Confederazione applica una deduzione unitaria per figlio di 6500
            franchi, ai quali si aggiunge un’altra deduzione di 251 franchi per figlio sull’ammontare d’imposta
            calcolato.   3. Le coppie a doppio reddito con figli accuditi da terzi pagano molte meno tasse Gli oneri
            fiscali di cui al punto 1.) riguardano le famiglie con due figli nelle quali solo uno dei genitori lavora e
            i figli sono accuditi a casa. Se, invece, entrambi i coniugi lavorano e i figli sono accuditi in un asilo o
            in un nido, l’onere fiscale scende ancora notevolmente a seconda dei cantoni. Nei Grigioni, per esempio,
            l’onere fiscale cala da 7800 a 2700 franchi con un reddito lordo di 120‘000 franchi. I vantaggi fiscali sono
            molto inferiori a Berna: con lo stesso reddito l’onere fiscale diminuisce soltanto da 12‘000 a 8500 franchi
            se entrambi i genitori lavorano e i figli sono accuditi da terzi. Un importante fattore ai fini di questa
            imposizione molto diversa tra un cantone e l’altro è la cosiddetta deduzione per la cura prestata da terzi
            ai figli. Nella tabella seguente è riportata la deduzione massima per le spese di cura dei figli in tutti i
            cantoni. È interessante notare che quattro cantoni (Nidvaldo, Zugo, Lucerna e Vallese) hanno introdotto una
            deduzione anche per la cura dei figli accuditi dalla famiglia stessa. Deduzione delle spese per la cura dei
            figli secondo i cantoni UR: Costi effettivi 4. Considerare il limite del reddito nella deduzione per la
            formazione La Confederazione e i cantoni prevedono inoltre una deduzione per la formazione, i cui costi
            devono essere dimostrati dal contribuente. L’ammontare della deduzione varia da cantone a cantone. Solo i
            cantoni TG, TI, ZH e GE applicano un limite di età di 25 e 26 anni. In molti cantoni è invece previsto un
            limite per il reddito del figlio mantenuto. Anche qui la forbice è molto ampia e, a seconda dei cantoni, va
            da 10‘000 a oltre 20‘000 franchi. Tra i cantoni esistono grosse differenze anche nell’ammontare della
            deduzione massima per la formazione. A Nidvaldo, per esempio, è di appena 1600 franchi, mentre in Ticino il
            reddito imponibile può ridursi fino a 13’400 franchi a seconda della scuola frequentata. In alcuni cantoni
            sono deducibili persino le spese di frequenza a una scuola privata, a condizione che siano strettamente
            connesse con la formazione scolastica di base. 5. Svantaggi per le coppie sposate: oltre alle tasse sono da
            considerare anche le conseguenze per l’AVS A fine febbraio il popolo è chiamato a votare sull’iniziativa
            «Per il matrimonio e la famiglia – No agli svantaggi per le coppie sposate». La penalizzazione fiscale delle
            coppie sposate è stata a lungo una questione scottante per la politica. Negli ultimi tempi, tuttavia, la
            Confederazione e i cantoni hanno adottato alcune misure per attenuare gli svantaggi delle coppie sposate.
            Nel frattempo si presentano numerose situazioni in cui una coppia è fiscalmente agevolata se è sposata
            piuttosto che convivente. In linea di massima si può affermare che il matrimonio è tanto più vantaggioso
            quanto meno una coppia guadagna e quanto più diversi sono i redditi dei due partner. Ma nel raffronto
            finanziario tra matrimonio e convivenza non contano solo i fattori finanziari. Occorre considerare inoltre
            che la forma della convivenza ha vaste ripercussioni anche per la previdenza: una coppia di pensionati
            percepisce una rendita massima AVS di 3525 franchi (corrisponde al 150 percento della rendita singola di
            2350 franchi). In un regime di convivenza, invece, le due singole rendite massime possono essere cumulate
            fino a 4700 franchi al mese. Ma in caso di decesso di uno dei coniugi, con l’AVS si ha il grande vantaggio
            di ricevere una rendita per superstiti, cui non si ha diritto come conviventi. 6. Deducibili solo i
            contributi di mantenimento versati regolarmente Chi paga gli alimenti ogni mese può dedurli dal reddito. A
            sua volta il beneficiario deve dichiarare al fisco l’importo percepito, ma può far valere la deduzione per i
            figli. Gli alimenti a favore dei figli sono deducibili solo fino alla maggiore età. Non è invece ammessa la
            deduzione fiscale per gli alimenti corrisposti sotto forma di una prestazione unica in capitale, d’altro
            canto fiscalmente esente per il beneficiario. L’unica eccezione è costituita dal canton Vallese, che
            considera le prestazioni in capitale come prestazioni ricorrenti. 7. La separazione aumenta l’onere fiscale
            Nell’anno del divorzio o della separazione le coppie sono tassate separatamente nella maggior parte dei
            cantoni. Ciò può comportare un aumento dell’onere fiscale anche del 50 percento. Se la separazione ha luogo
            a fine anno, per l’anno in questione la deduzione fiscale dei contributi di mantenimento è impossibile o
            molto modesta. È dunque consigliabile divorziare a inizio anno. Lo stesso vale per le persone che vivono in
            unione domestica registrata. 8. Considerare la possibilità di un prestito ai figli Invece di un anticipo
            sull’eredità o di una donazione, i genitori possono concedere anche un prestito ai figli. Dal punto di vista
            fiscale il patrimonio rimane dunque al mutuante, che deve dichiarare come reddito eventuali interessi.
            Viceversa il beneficiario, quindi il figlio, può dedurre il debito dalla sostanza e gli eventuali interessi
            dal reddito. Con un prestito i figli possono, per esempio, effettuare versamenti fiscalmente agevolati nel
            terzo pilastro che, forse, sarebbe impossibili senza questo aiuto finanziario. Rispetto alla donazione il
            prestito ha il vantaggio che, se necessario, è possibile chiedere il rimborso del capitale. È importante
            concordare questo prestito per iscritto. 9. Cautela con le donazioni Alcuni cantoni applicano imposte
            elevate in caso di donazioni a conviventi. Lo stesso vale per le donazioni ai generi o alle nuore.
            L’aliquota fiscale per le persone non imparentate può arrivare al 50 percento. Anche qui, in alternativa
            alla donazione può essere considerata la variante del prestito (v. punto 8). Inoltre, per i valori
            patrimoniali che probabilmente si apprezzeranno molto in futuro, potrebbe essere interessante passarli di
            proprietà in anticipo, poiché fino alla divisione dei beni ereditari l’apprezzamento del valore non è più
            considerato ai fini dell’imposta di successione. Occorre inoltre considerare che numerosi cantoni applicano
            alle donazioni un importo fiscalmente esente. 10. Attenzione al denaro non dichiarato per le donazioni Dal
            2010 la Confederazione ha introdotto un recupero d’imposta semplificato per gli eredi. I recuperi d’imposta
            e i relativi interessi di mora si riferiscono dunque soltanto agli ultimi tre periodi fiscali antecedenti
            all’anno del decesso. Questa disposizione si applica tuttavia soltanto se fino a quel momento le autorità
            fiscali non erano a conoscenza di una sottrazione d’imposta da parte del defunto e gli eredi ottemperano al
            loro obbligo di collaborare, in particolare allestendo un inventario completo della successione. Inoltre la
            procedura semplificata vale solo per le imposte della persona defunta. Per non mancare neppure i prossimi
            numeri della nostra serie di consigli fiscali potete abbonarvi alla nostra Newsletter.
        </body>
    </Document>
    <Document>
        <url>https://blog.migrosbank.ch/it/pagina/25/</url>
        <id>EA62315BE2BEE285E45B78D819807E7D</id>
        <title>Blog Banca Migros</title>
        <body>I Barrier Reverse Convertible (BRC) sono un’interessante componente del deposito, a condizione che gli
            investitori tengano conto di alcuni aspetti. Continuare a leggere
        </body>
    </Document>
    <Document>
        <url>https://blog.migrosbank.ch/it/consigli-fiscali-2016-parte-4/</url>
        <id>56037F687D19C91FBEA4A7BB26CC061C</id>
        <title>5 x 10 consigli fiscali 2016 - Parte 4</title>
        <body>Per i proprietari di un immobile un’attenta pianificazione fiscale è più che mai importante. Qui
            spieghiamo i principali aspetti dell’ammortamento indiretto, dei costi di manutenzione o dell’imposta sul
            maggior valore immobiliare. Anche la concessione in usufrutto o in affitto ai propri figli rappresenta una
            questione delicata. 1. Ammortamento indiretto: come coppia potete alternarvi Risparmia sulle tasse chi non
            rimborsa direttamente il prestito ipotecario a rate, bensì decide di compensarlo alla scadenza con il
            capitale ritirato dal pilastro 3a. L’ammortamento indiretto comporta un duplice vantaggio fiscale: da un
            lato il versamento nel pilastro 3a riduce le tasse da pagare, dall’altro gli interessi del debito sono
            interamente deducibili dal reddito imponibile per l’intera durata. Nel contempo questa soluzione consente di
            accumulare patrimonio a più lungo termine. Scegliendo per l’ammortamento i fondi previdenziali con una quota
            azionaria fino a un massimo del 50 percento, è molto probabile che al raggiungimento dell’età AVS il
            capitale risparmiato sia maggiore di quello accumulato con un conto di previdenza. Negli ultimi dieci anni
            il Mi-Fonds (CH) 40 V della Banca Migros ha conseguito un rendimento medio del 3,7 percento l’anno, come
            potete leggere qui. L’ammortamento del mutuo ipotecario con i capitali del pilastro 3a è consentito ogni
            cinque anni. Questa regola vale per persona, quindi le coppie che possiedono un immobile cointestato possono
            utilizzare a turno il loro conto di previdenza per il rimborso, in teoria ogni due anni e mezzo. Un
            ammortamento regolare ha inoltre il vantaggio che i prelevamenti del capitale dal pilastro 3a rientrano in
            una progressione inferiore. Tra l’altro, è possibile effettuare versamenti nel terzo pilastro anche
            nell’anno di un prelevamento. 2. Prelevamento anticipato dei capitali previdenziali: attenzione se in
            seguito viene aumentato il prestito ipotecario Chi ammortizza il proprio mutuo ipotecario con il capitale
            del terzo pilastro dovrebbe rinunciare a riaumentare subito il finanziamento immobiliare. Lo scorso anno il
            Tribunale federale ha giudicato abusiva questa procedura. Nel caso concreto, il mutuo è stato prima ridotto
            di oltre 80’000 franchi con un prelevamento anticipato dal pilastro 3a poi, nello stesso anno, è stato
            riaumentato di 40’000 franchi. Il Tribunale federale ha giudicato che questa modalità equivale a un
            cambiamento di destinazione della previdenza privata vincolata. Purtroppo il Tribunale non ha dato
            indicazioni su quanto tempo deve intercorrere tra il prelevamento anticipato e il successivo aumento o la
            stipulazione di un nuovo mutuo ipotecario più elevato, affinché sia tollerabile per il fisco. In proposito
            esiste dunque una notevole incertezza del diritto. Chi, a una certa età, intende ridurre il proprio prestito
            ipotecario può utilizzare anche il capitale della cassa pensioni. Pianificando bene nel tempo questa opzione
            insieme con il prelevamento dei capitali previdenziali è possibile ridurre la progressione fiscale (v. anche
            parte 3 della serie). Anche qui occorre tuttavia tenere conto di alcune restrizioni: il ritiro anticipato
            dei capitali della cassa pensioni può avvenire al massimo ogni cinque anni. E al compimento dei 50 anni
            l’importo che è possibile prelevare è limitato. 3. Pianificare attentamente le spese di manutenzione e gli
            interventi di riattazione A seconda dei cantoni, nella maggior parte dei casi la deduzione forfetaria per le
            spese di manutenzione varia tra il 10 e il 20 percento del valore locativo o degli affitti introitati.
            Tuttavia può essere interessante dedurre le spese di manutenzione effettive, che sono spesso molto più
            elevate soprattutto per gli immobili meno recenti e gli interventi di ristrutturazione. In questi casi la
            Confederazione e tutti i cantoni accettano addirittura che le reali spese di manutenzione superino il valore
            locativo e gli affitti incassati. Le spese deducibili comprendono i lavori di manutenzione e revisione
            (incluse le riparazioni, la manutenzione e la sostituzione del riscaldamento, della lavatrice, dei fornelli
            ecc.), la manutenzione del giardino (compresa la sostituzione degli apparecchi, per esempio del tagliaerba)
            nonché i premi delle assicurazioni stabili contro gli incendi, i danni elementari e di responsabilità
            civile. Nel caso degli appartamenti in condominio sono solitamente deducibili anche i contributi al fondo di
            manutenzione. Molti proprietari immobiliari commettono l’errore di investire nella manutenzione dello
            stabile, anno dopo anno, all’incirca lo stesso importo, di poco inferiore al forfait. Spesso è invece più
            vantaggioso rinunciare agli interventi per un anno e dedurre soltanto il forfait, quindi svolgere diversi
            lavori in un unico periodo fiscale. In questo modo l’onere fiscale risulta complessivamente inferiore, anche
            se i cantoni LU e TI sono meno accomodanti in materia. 4. Maggiore margine di manovra per il risanamento di
            un immobile In passato il fisco non concedeva deduzioni per le spese di manutenzione nei cinque anni
            successivi all’acquisto di un immobile trascurato. Dal 2010, quando questo periodo bloccato è stato
            abrogato, l’acquisto di stabili non recenti è diventato fiscalmente più interessante. In generale vale la
            regola che un intervento importante di rinnovo o di risanamento di un immobile dovrebbe essere effettuato
            nel limite del possibile sull’arco di due-tre anni. In questo modo le deduzioni per i lavori di manutenzione
            possono essere ripartite su diversi periodi di tassazione, riducendo la progressione fiscale. 5. Aumento del
            valore – importante nella vendita Le spese di riattazione che contribuiscono a incrementare il valore dello
            stabile, per esempio la creazione di una veranda, sono deducibili quando l’immobile viene venduto, riducendo
            così l’eventuale utile immobiliare. Le fatture di questi lavori devono essere assolutamente conservate.
            Proprio ai fini dell’utile sulla vendita di vecchi immobili vale la pena di verificare attentamente il
            calcolo delle autorità. Il valore originario commerciale o di mercato utilizzato è spesso difficile da
            ricostruire. Se la stima degli utili determinata dal fisco è elevata, può essere eventualmente diminuita con
            informazioni aggiuntive sul valore commerciale iniziale. Chi acquista un nuovo immobile con il ricavato
            della vendita non deve pagare subito l’imposta sul maggior valore immobiliare, ma questo vale soltanto se il
            ricavato viene reinvestito. Inoltre il nuovo oggetto abitativo deve essere acquistato entro un termine
            adeguato. In proposito il fisco tollera di norma un periodo fino a due anni. 6. Verificare il valore
            locativo L’aumento del valore locativo dà spesso adito a discussioni: lo scorso anno sono stati coinvolti
            numerosi comuni del cantone di Berna. Attualmente i cantoni Argovia e Basilea-Città hanno previsto una
            modifica. Il valore locativo degli immobili a uso proprio (in breve il valore locativo) aumenta il reddito
            imponibile del proprietario. D’altro canto il fisco accetta la deduzione dei costi del mutuo ipotecario e
            della manutenzione dello stabile. Di norma questo valore locativo viene determinato schematicamente
            dall’autorità fiscale e, nella maggior parte dei casi, si colloca tra il 20 e il 50 percento al di sotto del
            valore commerciale. In alcuni casi questo valore può essere troppo elevato. Qualche cantone disciplina
            inoltre i casi eccezionali nei quali il reddito è sproporzionato rispetto al valore locativo che, ad esempio
            nel cantone Zurigo, non può superare un terzo delle entrate. Il valore locativo può essere inoltre ridotto
            in base ai locali non utilizzati, quando i figli escono di casa o nel caso del decesso del partner o di una
            separazione. Tuttavia questa deduzione per sottoutilizzo non è possibile in tutti i cantoni. 7. I figli
            pagano l’affitto I genitori che lasciano a un figlio una casa o un appartamento devono dichiarare al fisco
            come reddito non il valore locativo, bensì l’affitto introitato meno le spese di manutenzione. Attenzione:
            devono essere osservate le prescrizioni sull’affitto minimo: secondo una decisione del Tribunale federale
            l’affitto minimo deve essere più della metà del valore locativo, altrimenti il fisco può presumere
            un’elusione fiscale. Inoltre alcuni cantoni, tra cui SG o BE, esigono che i genitori dichiarino comunque
            l’intero valore locativo. 8. Lasciare in eredità quando si è ancora vivi Per un proprietario immobiliare può
            essere vantaggioso donare la casa agli eredi quando è ancora vivo. Idealmente ciò avviene con il
            riconoscimento di un diritto di usufrutto per il testatore. L’imposta sulle donazioni è soggetta solo al
            valore ufficiale dell’immobile, cui va dedotto il diritto di usufrutto. Quanto prima un immobile viene
            ceduto agli eredi, tanto più elevato è il valore dell’usufrutto e minore il valore della donazione. Alla
            morte del testatore non sono quindi più dovute imposte di successione o sulla donazione. Anche le coppie non
            sposate sono spesso avvantaggiate fiscalmente se lasciano l’immobile al proprio partner finché sono ancora
            in vita mantenendo l’usufrutto. Ma attenzione: dal momento che per le donazioni non è previsto un termine di
            prescrizione, le autorità considerano anche le cessioni patrimoniali che risalgono a più di dieci anni
            prima. Dal momento che lo stato non vuole assumersi le spese di cura delle persone che hanno donato il
            proprio patrimonio, l’autorità assistenziale può chiamare alla cassa anche gli eredi o l’usufruttuario.
            Tuttavia è ammessa una donazione di 10’000 franchi l’anno. Così il patrimonio computabile si riduce di
            questo importo ogni anno dall’avvenuta cessione. 9. Lo stato promuove gli interventi rispettosi
            dell’ambiente Gli investimenti che riducono i consumi energetici, ad esempio isolando la facciata, possono
            essere interamente dedotti ai fini dell’imposta federale e di quelle di numerosi cantoni come manutenzione
            dell’immobile, anche se contribuiscono ad aumentarne il valore (AG, AI, AR, BE, BL, FR, GL, GR, JU, NW, SH,
            SO, SZ, TG, UR, VD, ZG, ZH). Tuttavia questo tipo di risanamento può comportare un aumento del valore
            locativo da parte del fisco, con una conseguente riduzione dell’iniziale vantaggio fiscale. 10. Deduzioni
            per gli oggetti di vacanza Anche nel caso di un appartamento di vacanza il valore locativo deve essere
            dichiarato come reddito. Tuttavia dal 2011, ad esempio nel cantone di Berna, si applica il valore locativo
            leggermente più elevato per l’imposta federale. Secondo il fisco, questo cambiamento intende incentivare ad
            affittare l’immobile non utilizzato in proprio. D’altro canto possono essere dedotte le spese di
            manutenzione. In numerosi cantoni sono comprese anche quelle per l’amministrazione da parte di terzi o i
            versamenti nel fondo di manutenzione per gli appartamenti in condominio. Se l’oggetto di vacanza è affittato
            come ammobiliato, di norma è ammessa una deduzione del 20 percento dell’affitto per l’usura del mobilio. Per
            non mancare neppure i prossimi numeri della serie di consigli fiscali potete abbonarvi alla nostra
            Newsletter.
        </body>
    </Document>
    <Document>
        <url>https://blog.migrosbank.ch/it/pagina/28/</url>
        <id>19525F830726730F8CD77CFA38D38B25</id>
        <title>Blog Banca Migros</title>
        <body>Nonostante il boom dei mercati emergenti, le azioni di questa regione rendono poco. Ma c’è una spiegazione
            plausibile. Continuare a leggere
        </body>
    </Document>
    <Document>
        <url>https://blog.migrosbank.ch/it/lavoro-croce-e-delizia/</url>
        <id>5EDDAE5B4F774B87AA18C9CC5D016D6F</id>
        <title>Lavoro: croce e delizia - Banca Migros</title>
        <body>Per lungo tempo la Svizzera è cresciuta di pari passo con l’Europa, ma dallo scoppio della crisi
            finanziaria si è creata una spaccatura. Il nostro Paese vive un autentico boom, mentre gran parte del
            Continente annaspa nell’acqua alta della crisi. Quale male affligge l’Europa? È impressionante (e nel
            contempo angosciante) la velocità alla quale è aumentato il divario economico tra Svizzera ed Europa.
            Diversi fattori rivelano questa spaccatura: gli investimenti, la produzione industriale, il debito pubblico.
            Particolarmente marcata è la discrepanza sul mercato del lavoro. L’enorme schiera di disoccupati, che hanno
            ormai raggiunto i 19 milioni, rivela lo stato di salute tuttora precario dell’Unione monetaria. Una sana
            economia crea posti di lavoro. Boom di posti di lavoro in Svizzera Dal 2007 il numero degli occupati in
            Svizzera è aumentato dell’11 percento. La zona euro, invece, soffre di un mercato del lavoro ancora molto
            debole. (Dati: Trading Economics) Lo dimostra l’esempio della Svizzera: da noi i nuovi posti di lavoro
            dall’inizio del 2007 hanno raggiunto il mezzo milione, ossia l’11 percento in più nell’arco di appena sette
            anni (v. grafico). La crisi finanziaria in Europa ha invece annientato milioni di posti di lavoro. Nel
            grafico è riportata la curva della zona euro, dove l’evoluzione positiva della Germania rasserena un po’ il
            quadro complessivo a tinte fosche. La Francia e l’Europa meridionale hanno invece vissuto un tracollo. In
            Spagna il numero dei posti di lavoro si è ridotto di oltre il 16 percento.   L’euro forte penalizza i Paesi
            dell’Europa meridionale Il crescente divario tra la Germania e l’Europa meridionale ostacola una rapida
            ripresa della zona euro: mentre la solida crescita dell’occupazione in Germania rafforza l’euro, i Paesi
            dell’Europa meridionale e la Francia, colpiti dalla contrazione dei posti di lavoro, avrebbero urgente
            bisogno di una svalutazione dell’euro, che favorirebbe il loro export e frenerebbe le importazioni.
            Nonostante la crisi, l’euro si è comunque apprezzato, rivalutandosi dal 2007 nei confronti sia del dollaro
            sia della sterlina britannica. L’enorme vantaggio di avere una moneta propria è dimostrato dalla Gran
            Bretagna: dopo la crisi finanziaria la sterlina ha perso parecchio terreno, migliorando immediatamente la
            competitività dell’economia britannica, anch’essa in affanno. Come risulta dal grafico, la Gran Bretagna ha
            superato la crisi molto meglio e ha ricominciato a creare occupazione. Il tasso di disoccupazione è già
            sceso al di sotto del 7 percento, rispetto a quasi il 12 percento della zona euro. Con il suo liberale
            mercato del lavoro la Svizzera, fortunatamente, non conosce simili preoccupazioni. La nostra economia crea
            continuamente posti di lavoro. A vantaggio di tutti: chi ha un lavoro consuma di più, paga le tasse,
            sostiene le opere sociali e, non da ultimo, apprezza molto meglio la propria qualità di vita. Anche questi
            articoli potrebbero interessarvi: Un ristagno lungo cento anni Le aziende, il nostro bene più prezioso Chi
            l’ha inventato? Gli Svizzeri! L’effetto ricchezza E industria sia Crescita, crescita, dove sei?
        </body>
    </Document>
    <Document>
        <url>https://blog.migrosbank.ch/it/ipoteche-fisse-un-budget-ancora-piu-sicuro/</url>
        <id>2710B673EAA3DCB5EE81B0D2CBBBD85A</id>
        <title>Ipoteche fisse: un budget ancora più sicuro senza sovrapprezzi</title>
        <body>Alla Banca Migros è ora possibile fissare i tassi delle ipoteche fisse senza sovrapprezzo anche con 18
            mesi di anticipo. Non solo per risparmiare diverse migliaia di franchi, ma anche per ottenere una maggiore
            sicurezza nel budget. Molti proprietari immobiliari conoscono bene questa sgradevole situazione: attualmente
            i tassi d’interesse sarebbero molto vantaggiosi per rinnovare l’ipoteca fissa, ma il contratto scade solo
            tra diversi mesi. Allora che fare? La prima variante è aspettare con il rinnovo e speculare che i tassi
            scendano ancora. La seconda è evitare rischi e fissare sin d’ora le condizioni (con un cosiddetto forward).
            In ultima istanza si tratta di decidere se sia opportuno scommettere sui tassi con una quota notevole del
            patrimonio. Su questo si basa infatti la prima variante: speculare di cogliere il momento più propizio
            aspettando a rinnovare il contratto. Una simile scommessa tra speranze e timori è in contraddizione con
            quello che si vuole solitamente ottenere stipulando un’ipoteca fissa: la massima sicurezza possibile e la
            piacevole sensazione di non doversi occupare più di niente. La seconda variante è invece ottimale per
            soddisfare l’esigenza di un budget sicuro perché offre subito la certezza dei futuri costi del
            finanziamento. E consente di risparmiare denaro: alla Banca Migros i nuovi clienti possono ora fissare il
            tasso della loro ipoteca fissa con un massimo di 12 mesi di anticipo, che arriva addirittura a 18 per i
            clienti esistenti. Sinora il forward era gratuito in entrambi i casi fino a sette mesi. Beneficiate quindi
            gratuitamente di una notevole sicurezza del budget. E risparmiate diverse migliaia di franchi. Ipotizziamo
            che vogliate fissare le condizioni della vostra ipoteca fissa a dieci anni per un ammontare di 500’000
            franchi. Questa copertura dei tassi costava sinora lo 0,1% per ogni anno di durata del contratto in caso di
            12 mesi di anticipo, quindi complessivamente 5000 franchi (500’000 x 0,1% x 10). La Banca Migros vi evita
            queste spese. E su 18 mesi il risparmio è ancora maggiore. Con il forward evitate anche di dover seguire i
            mercati dei tassi ogni giorno. Nel contempo non rimarrete delusi se i tassi dovessero salire più del
            previsto. I mercati dei tassi sono sempre più dominati dalla politica monetaria ed economica e l’esperienza
            insegna che questi fattori sono molto più difficili da prevedere delle influenze dell’economia reale.
        </body>
    </Document>
    <Document>
        <url>https://blog.migrosbank.ch/it/tag/forward-it/</url>
        <id>16D8E44DC76909058D0136AC3C9327C8</id>
        <title>Forward Archivio - Banca Migros</title>
        <noindex>noindex,follow</noindex>
        <body>Alla Banca Migros è ora possibile fissare i tassi delle ipoteche fisse senza sovrapprezzo anche con 18
            mesi di anticipo. Non solo per risparmiare diverse migliaia di franchi, ma anche per ottenere una maggiore
            sicurezza nel budget. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/3/</url>
        <id>83A8787704BC325B56AC2AD0456AB7F7</id>
        <title>Urs Aeberli, Autore di Banca Migros - Page 3 of 9</title>
        <body>Chi risparmia nell’ambito del pilastro 3a spera di poter riscuotere il capitale al più tardi al momento
            del pensionamento. Ma che cosa succede a chi muore prima? Chi eredita il capitale previdenziale? La
            questione può diventare complicata con le «famiglie patchwork». Continuare a leggere
        </body>
    </Document>
    <Document>
        <url>https://blog.migrosbank.ch/it/gestione-patrimoniale-attiva-con-la-banca-migros-e-piu-conveniente/</url>
        <id>5D1C325A95B47BC2376C21985983B5CD</id>
        <title>Gestione patrimoniale attiva – con la Banca Migros è più conveniente - Banca Migros</title>
        <body>Se non volete occuparvi personalmente del vostro denaro, potete incaricare un gestore patrimoniale. Ma
            attenzione alle differenze di prezzo, che sono notevoli. Da un confronto indipendente risulta che la Banca
            Migros è particolarmente vantaggiosa. Spesso la psiche umana è una cattiva consigliera per gli investitori
            privati, che nelle situazioni di stress tendono a reagire d’impulso, uscendo e rientrando in borsa nel
            momento sbagliato. Anche il 2017 sarà contrassegnato da forti oscillazioni delle borse, quindi non mancherà
            di riservare numerose insidie agli investitori. Tra le sfide che costellano il prossimo futuro si annoverano
            l’imminenza di una svolta sul fronte dei tassi negli Stati Uniti, i rischi politici del nuovo governo,
            l’esito inatteso delle elezioni in Francia, la crescita ancora fiacca in Europa e in molti paesi emergenti.
            Ma se affidate il vostro denaro a una gestione patrimoniale professionale come quella della Banca Migros,
            non dovete preoccuparvi dei saliscendi dei mercati finanziari. Gli specialisti in investimenti della Banca
            Migros monitorano attivamente la composizione del vostro patrimonio. Ad esempio, sfruttano opportunamente le
            flessioni dei prezzi in borsa per investire in nuovi prodotti strutturati, che in queste fasi dei mercati
            offrono condizioni molto allettanti, tra l’altro sotto forma di cedole elevate, e riducono il rischio
            complessivo. I professionisti della Banca Migros non tengono d’occhio solo i mercati azionari, ma anche la
            situazione dei tassi e dei cambi: in funzione delle decisioni adottate dalle banche nazionali spostano le
            posizioni obbligazionarie oppure assicurano i portafogli contro potenziali perdite di cambio. I vantaggi
            della gestione patrimoniale attiva della Banca Migros a condizioni imbattibili. Come dimostra l’analisi
            svolta dal servizio di confronto online Moneyland.ch, la Banca Migros ha i costi più bassi tra i mandati di
            gestione patrimoniale attiva (cfr. tabella). Moneyland.ch ha esaminato mandati per diverse somme investite e
            per i profili con rischio basso, medio e alto. In questa classifica la Banca Migros è al primo posto per
            tutti i mandati di gestione patrimoniale attiva e le commissioni applicate dall’offerente più costoso sono
            in alcuni casi più elevate di oltre il 50% rispetto a quelle della Banca Migros. Costi di un mandato di
            gestione patrimoniale attiva Banca Risque moyen (40 à 60% d’actions) (1) Risque élevé (80 à 60% d’actions)
            (2) Risque minimal (0% d’actions) (3) Banca Migros (Classico) 5750 6250 3500 Credit Suisse (Invest Mandate
            Index) 5750 6750 4750 ZKB 6500 n.d. n.d. Credit Suisse (Invest Mandate Fonds) 6750 7750 4750 Valiant 6750
            7750 n.d. Banca Coop 7000 7500 6500 Berner KB (Classico) 7000 7500 5500 Basler KB 7500 8500 6500 Raiffeisen
            7500 8500 n.d. UBS 8250 9750 5000 Neue Aargauer Bank 8500 9500 6250 Credit Suisse (Investment Mandate div.
            strumenti) 8750 9750 9750 Mandato di CHF 500 000, con profilo di rischio (1) «Bilanciato», (2) «Dinamico»
            (3) «Reddito». (Fonte: moneyland.ch) Tagliate le spese, non il rendimento. Vale la pena di fare attenzione
            alle spese. Infatti ogni franco pagato di spesa assottiglia il rendimento. Numerosi studi dimostrano che le
            spese basse sono un fattore decisivo per il successo a lungo termine degli investimenti.3
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/4/</url>
        <id>B4739BE29F3680476D86AC62026F15C0</id>
        <title>Albert Steck, Autore di Banca Migros - Page 4 of 11</title>
        <body>Molti pensano che paghiamo sempre più tasse. Invece è vero il contrario, come dimostra la nostra analisi
            su scala nazionale. L’onere fiscale è diminuito quasi in tutti i cantoni, anche fino al 40 percento. Ma è un
            altro fattore a provocare crescenti fastidi con le imposte. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/albert-steck/pagina/9/</url>
        <id>6D63AF611FC3B62A192B54B322DF330B</id>
        <title>Albert Steck, Autore di Banca Migros - Page 9 of 11</title>
        <body>Il volume dei titoli di debito mondiali si avvicina alla soglia dei cento milioni di milioni di dollari.
            Tra l’altro i debiti crescono molto più in fretta del prodotto interno lordo – un trend che è necessario
            arrestare. Continuare a leggere
        </body>
    </Document>
    <Document>
        <url>https://blog.migrosbank.ch/it/p2p-esperimento-riuscito-28-secondi/</url>
        <id>303451ED4E0C8675F33CEA44C6603A86</id>
        <title>Esperimento riuscito: 28 secondi - Trapasso diretto P2P</title>
        <body>Chi trasferisce denaro con lo smartphone risparmia parecchio tempo. Il cronometro lo dimostra: per un
            ordine di bonifico bastano 28 secondi con il nuovo P2P della Banca Migros. Ma c’è di più: incassare denaro è
            altrettanto veloce. Di solito sono piuttosto cauto di fronte alle innovazioni tecniche. Nella vita di ogni
            giorno utilizzo un nuovo sistema solo se è di immediata comprensione e non mi costringe a studiare le
            istruzioni per ore. L’unico criterio che conta è il risparmio di tempo. Ammettiamo che voglia trasferire 90
            franchi alla mia amica Anna nel modo più efficiente possibile. Vale davvero la pena di eseguire l’operazione
            dal mio smartphone con il pagamento P2P? La risposta arriva dalla prova con il cronometro. Lo smartphone è
            sul tavolo. Il tempo scorre! Apro l’app della Banca Migros e scelgo la voce del menu “Trapasso diretto P2P”.
            Dopo aver cliccato su “Inviare denaro” devo inserire la password. Non sono molto abile a digitare e vedo che
            sul cronometro sono già passati 14 secondi prima che io prema sul comando “Login”. Quindi inserisco il nome
            e il numero di cellulare di Anna. Mentre digito “Avanti” il cronometro è già a 22 secondi. Segue
            l’immissione dell’importo (“90”). Verifico che il saldo del conto sia sufficiente. Rinuncio all’opzione
            “Comunicazione”. Clicco ancora su “Avanti” e mi appare la ricapitolazione dell’operazione. Controllo tutto e
            premo “Esegui”. Uno sguardo al cronometro: 28 secondi! Un risultato strepitoso persino per un impaziente
            come me. Il trapasso diretto P2P della Banca Migros consente di guadagnare nettamente tempo. Ma P2P offre
            una seconda prerogativa: per la prima volta con il mio smartphone posso incassare denaro da chiunque. Anche
            qui mi basta il suo numero di cellulare. La procedura è la stessa, con un’unica differenza: invece di
            premere su “Inviare denaro”, clicco su “Ricevere denaro”. Prima c’era il fastidio di dover inviare una
            polizza di versamento. Adesso posso richiedere la somma prestata in soli 28 secondi. Questo sì che è
            efficiente! Così impostate il trapasso diretto P2P Anche questi articoli potrebbero interessarvi: Finanze
            sempre sott’occhio con il widget Saldo Risparmio dell’arrotondamento: funziona così Trasferire denaro con lo
            smartphone ora è possibile
        </body>
    </Document>
    <Document>
        <url>https://blog.migrosbank.ch/it/tag/medici/</url>
        <id>C5C7A8D9F76D7C38F5C78BC5C7B8FD9B</id>
        <title>Medici Archivio - Banca Migros</title>
        <noindex>noindex,follow</noindex>
        <body>Arzthaus.ch è una giovane impresa in rapida espansione – uno dei successi cui ha contribuito il team
            Finanziamenti speciali della Banca Migros. In questo ambito la Banca Migros ha acquisito una notevole
            competenza in materia di consulenza negli scorsi anni. Continuare a leggere
        </body>
    </Document>
    <Document>
        <url>https://blog.migrosbank.ch/it/deposito-con-un-mix-ben-remunerato-brc/</url>
        <id>8DBCB5E4FED076F625527C99622FD328</id>
        <title>BRC: Deposito con un mix ben remunerato - Banca Migros</title>
        <body>I Barrier Reverse Convertible (BRC) sono un’interessante componente del deposito, a condizione che gli
            investitori tengano conto di alcuni aspetti. Una cedola dell’8,5 percento in franchi: una prospettiva
            allettante nell’attuale scenario di tassi bassi. Certo l’alto rendimento ha il suo prezzo. Il prodotto con
            una cedola così elevata è un Barrier Reverse Convertible (BRC) sulle azioni industriali svizzere ABB, Adecco
            e SGS. Gli investitori puntano dunque sulle azioni. È determinante l’andamento della borsa fino alla
            scadenza, nell’aprile 2015. Se non si verificano pesanti correzioni, il prodotto viene rimborsato al 100
            percento, come un’obbligazione. Se invece almeno uno dei tre titoli scende del 25 percento e oltre al di
            sotto del prezzo di riferimento fissato al momento dell’emissione, il capitale investito potrebbe essere
            rimborsato solo parzialmente. Questo succede se il titolo in questione, dopo aver perso terreno, non risale
            almeno fino al prezzo di riferimento. In tal caso il rimborso parziale segue il principio «Worst-of», ossia
            nella forma di quei titoli che, fra i tre, sono andati peggio. Sinora la performance più debole ha
            riguardato SGS. L’azione ha comunque ancora un ‘risk buffer’(distanza percentuale tra il valore del
            sottostante e il livello barriera) quasi del 20 percento. Chi compra un prodotto finanziario come questo
            esclude grossi scivoloni dei mercati. Contemporaneamente l’investitore esclude progressi particolarmente
            elevati e rinuncia ai dividendi. Presuppone invece un mercato azionario sostanzialmente stabile o
            leggermente positivo. «Se nel peggiore dei casi la barriera viene infranta e le azioni devono essere
            riprese, è necessario che siano titoli noti, solidi dell’indice della borsa svizzera SMI», questa è la
            convinzione di molti investitori svizzeri. I BRC favoriti sono dunque su Nestlé, Novartis e Roche. Nel
            nostro paese i BRC sono generalmente molto popolari. È tuttavia sempre più difficile soddisfare la domanda
            elevata. Il motivo è da ricercare nei tassi ai minimi storici e nelle oscillazioni straordinariamente
            limitate dei prezzi (volatilità). Entrambi questi fattori favoriscono la borsa e la spingono verso nuovi
            record, tuttavia impediscono condizioni interessanti per i BRC. Se un tempo erano possibili prodotti ben
            remunerati con un risk buffer del 30, 40 o addirittura 50 percento, oggi occorre accontentarsi di
            “cuscinetti” molto più sottili per ottenere cedole altrettanto elevate e/o considerare titoli soggetti a
            spiccate fluttuazioni. Lo dimostra il BRC citato all’inizio, che ha attualmente un risk buffer del 20
            percento circa e si basa su tre titoli industriali parimenti volatili invece dell’ambito trio Nestlé,
            Novartis e Roche. La decisione di acquistare non dovrebbe dipendere soltanto dal massimo risk buffer
            possibile e dalla cedola più elevata. I sottostanti rivestono un ruolo altrettanto importante. Le azioni,
            sulle quali si basa il BRC, sono in linea con il resto del deposito se dovessero essere riprese alla
            scadenza? Chi non trova il prodotto giusto sul mercato, alla Banca Migros può farsi creare un BRC su misura
            chiedendolo al suo consulente, a condizione di investire almeno 20’000 franchi. È importante che i BRC non
            superino una percentuale chiaramente definita del deposito. Chi, per esempio, investe più del 5 – 10
            percento in questi prodotti si assume rischi eccessivi. Il principio del «Worst-of» comporta infatti che al
            prossimo scivolone della borsa i BRC sovraccarichino il deposito di titoli che hanno subito perdite
            particolarmente elevate. Quanto più è elevata la quota dei prodotti strutturati in deposito, tanto più
            importante è anche la diversificazione degli emittenti. È un aspetto di cui la Banca Migros tiene conto
            rivolgendosi a diverse banche per l’emissione di prodotti strutturati. Altrimenti la gioia iniziale di una
            cedola elevata del BRC rischia di trasformarsi in una profonda delusione.
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/2/</url>
        <id>F6DBA78262DCD2BC5BFE7DD75BF0E8D1</id>
        <title>La parola all’esperto Archives - Page 2 of 10 - Banca Migros</title>
        <noindex>noindex,follow</noindex>
        <body>Il mondo della finanza pullula di termini tecnici. Nell’universo dei fondi d’investimento il termine
            capitalizzazione potrebbe risultare incomprensibile per molti investitori privati. Senza contare che oltre
            ai fondi a capitalizzazione esistono anche quelli a distribuzione. Quali sono le differenze? Continuare a
            leggere
        </body>
    </Document>
    <Document>
        <url>https://blog.migrosbank.ch/it/tag/investimenti-1441893877/pagina/4/</url>
        <id>4B7236FF8840F91B0CDE5BB3B89452B7</id>
        <title>Investimenti Archivio - Page 4 of 9 - Banca Migros</title>
        <noindex>noindex,follow</noindex>
        <body>Dopo il decesso di un cliente la Banca Migros blocca provvisoriamente i suoi conti e depositi, per
            tutelare gli interessi degli eredi. I familiari si trovano regolarmente confrontati con numerose domande in
            proposito. Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/21/</url>
        <id>A5C42BE0F180727DD4385998A8FDB4EF</id>
        <title>Blog Banca Migros</title>
        <body>Vi mostriamo come il fisco incide sulle obbligazioni e quali conseguenze hanno i tassi bassi. Altri
            consigli riguardano i tassi d’interesse degli uffici delle contribuzioni e la nuova normativa per le vincite
            al lotto. Continuare a leggere
        </body>
    </Document>
    <Document>
        <url>https://blog.migrosbank.ch/it/come-lasciare-la-casa-in-eredita-finche-si-e-ancora-in-vita/</url>
        <id>A3C2E0176AB26D2C6422D442968BA8F1</id>
        <title>Come lasciare la casa in eredità finché si è ancora in vita - Banca Migros</title>
        <body>Molti anziani proprietari immobiliari considerano l’idea di lasciare l’immobile in eredità ai figli quando
            sono ancora vivi. D’altro canto vogliono vivere il più a lungo possibile nell’abitazione che è loro
            familiare. Com’è possibile conciliare l’uno e l’altro? I figli sono andati a vivere per conto loro da
            parecchio tempo e i coniugi Bernasconi, che hanno attorno ai 75 anni, vivono ancora in casa propria.
            Vorrebbero che l’immobile rimanesse in famiglia, cedendolo ai figli finché sono ancora in vita. La coppia
            spera così che il tempestivo trapasso di proprietà eviti di dover vendere la casa per finanziare un
            eventuale ricovero in una casa per anziani o di cura. Donazione o anticipo ereditario – qual è la
            differenza? Per i coniugi Bernasconi qual è il modo migliore di cedere la casa, che ha un valore di mercato
            di 750’000 franchi e un’ipoteca residua di 100’000 franchi? Quando i genitori discutono la questione con i
            figli Antonio, Bianca e Clara, inizialmente nessuno sa bene se la proprietà debba essere trasferita mediante
            donazione o anticipo ereditario. Nel caso di un immobile non ha importanza: la donazione di un oggetto di
            questo tipo è trattata come un anticipo sull’eredità e deve essere compensata tra i figli. Non esistono
            differenze neppure in materia di imposte: nella maggior parte dei cantoni non sono previste imposte né sulle
            donazioni né sulle eredità (eccezioni AI, NE e VD). Donazione mista – i dettagli sono importanti Se
            l’immobile venisse ceduto senza indennizzo i genitori sarebbero completamente dipendenti dai figli, poiché
            non dispongono di altri beni patrimoniali rilevanti. Per questo motivo optano per una donazione mista, ossia
            una vendita al di sotto del valore dell’immobile. Propongono un prezzo di 450’000 franchi e la differenza di
            200’000 franchi rispetto al valore netto di 650’000 franchi costituirebbe la donazione ai figli (v.
            riquadro). A queste condizioni Clara non vuole partecipare all’acquisto dell’immobile. Se non viene
            raggiunto un accordo di diverso tenore, Antonio e Bianca dovranno compensare successivamente i 200’000
            franchi nei confronti di Clara al momento della divisione ereditaria. Lo stesso vale per gli incrementi di
            valore e i rendimenti dell’immobile. Come faranno Antonio e Bianca a permettersi l’acquisto? Per evitare che
            debbano assumere un prestito ipotecario, i genitori concedono un prestito pari al prezzo d’acquisto i cui
            interessi sono inferiori rispetto ai tassi di riferimento delle banche. La soluzione è vantaggiosa anche per
            i genitori: rispetto al conto di risparmio, il prestito rappresenta un investimento ben remunerato. Ma
            questa situazione ottimale ha un neo: se Antonio e Bianca vendessero l’immobile ottenuto al di sotto del
            valore di mercato, otterrebbero un vantaggio ingiustificato. Nel contratto di compravendita i genitori
            possono dunque prevedere, da un lato, un diritto sugli utili, dall’altro un diritto di prelazione per sé
            stessi e, dopo il loro decesso, per Clara. Diritto di abitazione o usufrutto – una notevole differenza a
            livello finanziario Parlando con i figli, i coniugi Bernasconi esprimono il desiderio di vivere il più a
            lungo possibile nella loro casa nonostante il trapasso di proprietà. Propongono dunque che venga loro
            accordato un diritto di abitazione o di usufrutto. Per Antonio e Bianca è una richiesta interessante, perché
            il prezzo d’acquisto si riduce del valore di questo diritto. Facciamo l’esempio di Basilea Campagna, dove il
            controvalore del diritto di abitazione dei genitori è pari a 291’000 franchi. L’affitto netto consueto per
            il mercato (in concreto 24’000 franchi) viene moltiplicato per un tasso di capitalizzazione che dipende
            dall’età e dai tassi d’interesse (12,1 per 75 anni al 3,5% di tasso di sconto). Il diritto di usufrutto,
            pari a 158’000 franchi, è valutato solo la metà rispetto al diritto di abitazione. Il valore inferiore è
            dovuto al fatto che l’usufruttuario deve assumersi obblighi maggiori. Non ha solo l’onere del valore
            locativo e della normale manutenzione dell’immobile, come nel caso dell’avente diritto di abitazione, ma
            anche degli interessi ipotecari, delle assicurazioni, delle tasse e delle imposte sulla sostanza (v.
            tabella). D’altro canto l’usufrutto attribuisce più diritti, in particolare i coniugi Bernasconi possono
            subaffittare alcuni locali della casa, il che sarebbe una buona soluzione per migliorare la rendita. Fino a
            che morte non vi separi – o la casa Non è invece possibile trovare una soluzione per realizzare l’obiettivo
            iniziale dei coniugi, ossia evitare i costi di un successivo ricovero in una casa per anziani o di cura con
            il trasferimento della sostanza ai figli. Vale il principio che chi non può sostenere questi costi da solo
            riceve prestazioni complementari (PC). Ciò induce a donare la propria sostanza agli eredi, quindi a farsi
            pagare i costi del ricovero con le prestazioni complementari, ma nel calcolo dei diritti viene considerata
            la sostanza ceduta volontariamente, meno 10’000 franchi l’anno dal momento della donazione. In altre parole:
            soltanto tra 20 anni le PC non attingerebbero più a quei 200’000 franchi che i genitori hanno lasciato ai
            figli sotto forma di donazione mista.   Diritto di abitazione Usufrutto Motivazione Principio: atto pubblico
            Eccezione: forma scritta semplice in caso di testamento o contratto ereditario Principio: atto pubblico
            Eccezione: forma scritta semplice in caso di testamento o contratto ereditario Durata A tempo determinato o
            a vita. Possibilità di concludere anticipatamente con la rinuncia unilaterale da parte dell’avente diritto
            di abitazione. A tempo determinato o a vita. Pos-sibilità di concludere anticipatamen-te con la rinuncia
            unilaterale da parte dell’usufruttuario. Diritti L’avente diritto di abitazione può abitare personalmente
            l’immobile. Il diritto di abitazione non è cedibile e non si trasmette per successione, pertanto l’affitto
            non è possibile. L’usufruttuario può abitare personalmente o concedere in affitto l’immobile. Gli affitti
            introitati spettano all’usufruttuario. Manutenzione ordinaria A carico dell’avente diritto di abitazione A
            carico dell’usufruttuario Manutenzione straordinaria A carico del proprietario A carico del proprietario
            Interessi ipotecari A carico del proprietario A carico dell’usufruttuario Premi assicurativi A carico del
            proprietario A carico dell’usufruttuario Spese A carico del proprietario A carico dell’usufruttuario Imposta
            sulla sostanza Il valore locativo è imponibile per l&apos;avente diritto di abitazione. Le spese di
            manutenzione, gli interessi ipotecari e i premi assicurativi possono essere dedotti dal proprietario. Il
            valore locativo è imponibile per l’usufruttuario, che può dedurre le spese di manutenzione, gli interessi
            ipotecari e i premi assicurativi. Imposta sulla sostanza A carico del proprietario, che può dedurre i
            prestiti ipotecari. A carico dell’usufruttuario, che può dedurre i prestiti ipotecari.
        </body>
    </Document>
    <Document>
        <url>https://blog.migrosbank.ch/it/2-grecia/</url>
        <id>C068D7CDCA204539D0FEE39B0A3C18BF</id>
        <title>2. Grecia - Banca Migros</title>
        <body>Soluzioni di pagamento: Carta di credito per acquisti di valore inferiore a CHF 90, carta Maestro per il
            pagamento di importi maggiori e i prelevamenti di contanti ai Bancomat. Per evitare disagi in caso di
            smarrimento delle tessere, si consiglia di portare con sé una seconda carta di credito o una carta Prepaid
            Travel Cash in EUR. Banconote in EUR per un valore di almeno CHF 200 per le piccole spese al momento
            dell’arrivo nel paese di destinazione. È consigliabile procurarsi banconote di piccolo taglio. Cambio di
            valuta: I CHF si possono cambiare in EUR agli sportelli di banche, casse di risparmio e agenzie di cambio
            così come in numerosi hotel. È più conveniente prelevare banconote in EUR presso i Bancomat locali. Mance:
            In ristoranti, taverne e bar è consuetudine lasciare il 10% di mancia sul conto. Il personale addetto alla
            pulizia delle camere dovrebbe ricevere circa 1 EUR di mancia al giorno. Il prezzo delle corse in taxi si
            arrotonda per eccesso. Carte di credito: Le carte di credito più comuni vengono accettate dalla maggior
            parte degli hotel, negozi, agenzie di viaggi, ristoranti e autonoleggi, ma non sempre nelle stazioni di
            servizio. Per noleggiare un’auto è consigliabile utilizzare una carta di credito. Spesso gli autonoleggi
            accettano le carte prepagate per il pagamento ma non per la prenotazione. Carte Maestro: Abilitate per
            impostazione standard. In numerosi negozi è possibile pagare con la carta Maestro. Controllate che espongano
            il simbolo Maestro. Con la carta Maestro e il codice PIN è possibile prelevare contanti in EUR ai Bancomat.
            Cercate il simbolo Maestro oppure il logo blu di Cirrus. Particolarità nei prelevamenti di denaro:
            Prelevando contanti presso i Bancomat greci viene spesso mostrata la seguente opzione: «Vuole che
            l’operazione sia addebitata sul conto nella sua valuta?». Se prelevate con una carta in EUR, rispondete
            «No»; altrimenti l’importo verrà convertito da EUR a CHF e successivamente di nuovo in EUR generando costi
            aggiuntivi. Importazione/Esportazione di contanti: EUR e valute estere: importazione libera di contanti e
            assegni (da EUR 10 000 dichiarazione obbligatoria), esportazione libera di contanti e assegni (da EUR 10 000
            dichiarazione obbligatoria). Riconversione nella valuta originaria: Gli EUR sono ripresi in tutte le
            succursali della Banca Migros; Gli EUR possono essere cambiati anche ai Changeomat della Banca Migros.
            Leggete i consigli sugli strumenti di pagamento nelle destinazioni più amate dagli Svizzeri per le vacanze
            estive: Spagna (sia il continente che le isole Baleari e Canarie) Stati Uniti Germania (i due terzi dei
            turisti hanno scelto l’Europapark) Crociere Italia Canada Cipro Portogallo Gran Bretagna   Tornando tuttavia
            all’articolo “Pagare e prelevare in vacanza: i consigli per risparmiare sulle commissioni”.
        </body>
    </Document>
    <Document>
        <url>https://blog.migrosbank.ch/it/tag/rendita/</url>
        <id>21D7DB2917C0388BEEAEA1D060A1F403</id>
        <title>Rendita Archivio - Banca Migros</title>
        <noindex>noindex,follow</noindex>
        <body>Sono le previsioni sull’inflazione e sull’evoluzione dei salari a decidere di quanto aumenteranno le
            rendite AVS. Dal 2007 l’inflazione è cresciuta al di sotto delle attese, quindi le rendite sono sempre
            risultate troppo elevate. Da una nostra analisi risulta che la somma in ballo supera i due miliardi di
            franchi. Continuare a leggere
        </body>
    </Document>
    <Document>
        <url>
            https://blog.migrosbank.ch/it/jerome-powell-succede-a-janet-yellen-valutazione-della-nomina-di-jerome-powell-alla-presidenza-delle-fed/
        </url>
        <id>A1BB789CC5FDF139C37D5BBDA9390972</id>
        <title>Jerome Powell succede a Janet Yellen - Valutazione della nomina di Jerome Powell alla presidenza delle
            Fed - Banca Migros
        </title>
        <body>Donald Trump ha nominato Jerome Powell nuovo presidente della banca centrale statunitense (Fed). Powell
            dev’essere ancora confermato dal Senato, ma l’atto è una mera formalità considerata la maggioranza
            repubblicana in Parlamento. Il primo mandato dell’attuale presidente della Fed, Janet Yellen, termina a
            febbraio 2018. Fino all’ultimo momento Yellen era stata considerata una possibile candidata per un secondo
            mandato, anche perché finora la maggior parte dei presidenti USA aveva riconfermato l’attuale capo della
            Fed. In questo caso Trump ha deciso di seguire una strada diversa. Dal 2012 Powell è membro del Consiglio
            dei governatori e quindi anche del Comitato federale del mercato aperto che decide della politica monetaria
            statunitense. Dopo aver conseguito il dottorato in giurisprudenza, è stato attivo tra l’altro nel settore
            finanziario lavorando anche per il Ministero delle finanze americano. La politica monetaria della Fed non
            subirà modifiche sostanziali. Riteniamo probabile che Powell mantenga la linea d’azione del suo
            predecessore. Entrambi rientrano fondamentalmente tra le «colombe», ovvero tendono a prediligere una
            politica monetaria espansiva. In passato non vi sono state sostanziali differenze di opinione tra i due
            riguardo alla direzione da impartire alla politica monetaria USA. Powell vanta però un background accademico
            meno solido rispetto a Yellen. Tra gli esperti è quindi diffuso il timore che la Fed finisca così per
            perdere molto del suo know-how, soprattutto nel campo della gestione delle crisi; anche perché alcune
            settimane fa, con le dimissioni del vicepresidente Stanley Fischer, la Fed è già stata privata di un
            rinomato economista. Anche dopo la perdita della presidenza, Yellen avrebbe ancora diritto a un seggio nel
            Consiglio dei governatori fino al 2024, ma siamo convinti che rinuncerà a questa posizione. Con questa
            nomina Trump consolida l’obbiettivo di deregolamentare il settore finanziario. Al contrario di Yellen, in
            quanto esperto di private equity e investimenti Powell si schiera a favore di un alleggerimento normativo in
            ambito finanziario. Anche Randal Quarles, nominato da Trump al Consiglio dei governatori poche settimane fa,
            è un convinto sostenitore della deregolamentazione. Insieme spingeranno con maggiore decisione a favore di
            una riduzione dei controlli sul settore finanziario e in futuro la Fed sosterrà molto più attivamente le
            azioni intraprese dal Ministero delle finanze a questo scopo. Composizione del Comitato federale del mercato
            aperto al 2.11.2017 * Presidente del Consiglio dei governatori e presidente del Comitato federale del
            mercato aperto fino al 3 febbraio 2018 ** Vicepresidente del Consiglio dei governatori *** Vicepresidente
            del Comitato federale del mercato aperto **** Quattro rappresentanti delle restanti undici banche della Fed
            Fonti: Federal Reserve Board, Banca Migros I mercati finanziari hanno mostrato scarse reazioni all’annuncio.
            I mercati azionari statunitensi non hanno subito variazioni di rilievo e anche il dollaro e i tassi
            d’interesse sono rimasti pressoché invariati. Questo fenomeno si può in parte ricondurre al fatto che il
            mondo finanziario si aspettava già da tempo la nomina di Powell. Restiamo sullo scenario prospettato finora
            sia per il dollaro che per i tassi d’interesse sull’USD. La Fed aumenterà il tasso di riferimento tre volte
            nei prossimi dodici mesi. Il prossimo ritocco verrà probabilmente operato a metà dicembre. Le autorità
            monetarie dispongono di un margine abbastanza ampio per realizzare un inasprimento della politica monetaria,
            dato che l’economia USA si conferma in buono stato di salute, come mostrano i dati sul PIL del terzo
            trimestre 2017. Nonostante gli uragani «Harvey» e «Irma» il PIL reale è cresciuto dello 0,7% rispetto al
            trimestre precedente, il che corrisponde a un incremento del 3,0% su base annuale. Nel complesso gli aumenti
            del tasso di riferimento dovrebbero avere una cadenza meno marcata rispetto a quanto previsto dal Comitato
            federale del mercato aperto, che vede il tasso di riferimento pari al 2,26% a fine 2019. Ulteriori
            informazioni sulla banca centrale statunitense sono disponibili nel nostro articolo del 24.10.2017.
            Previsioni della Banca Migros Attuale Tra 3 mesi Tra 12 mesi USD/CHF 1.00 1.00 0.98 Tasso di riferimento
            Fed* 1,00 – 1,25% 1,25% – 1,50% 1,75% – 2,00% Rendimenti dei titoli di Stato USA 2,35% 2,50% 2,75% * Limite
            minimo e massimo per il Federal Funds Target Rate
        </body>
    </Document>
    <Document>
        <url>https://blog.migrosbank.ch/it/tag/flash/</url>
        <id>2006BAA4214CA4498380F4A9495F76A4</id>
        <title>Flash Archivio - Banca Migros</title>
        <noindex>noindex,follow</noindex>
        <body>Donald Trump ha nominato Jerome Powell nuovo presidente della banca centrale statunitense (Fed). Powell
            dev’essere ancora confermato dal Senato, ma l’atto è una mera formalità considerata la maggioranza
            repubblicana in Parlamento. Il primo mandato dell’attuale presidente della Fed, Janet Yellen, termina a
            febbraio 2018. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/10/</url>
        <id>AC434E75EF8405F1CC865856CFC65D7D</id>
        <title>Finanza e dintorni Archives - Page 10 of 12 - Banca Migros</title>
        <noindex>noindex,follow</noindex>
        <body>I prestiti ipotecari non sono mai stati così vantaggiosi. Vale la pena di vincolarsi ai tassi ai minimi
            storici con un’ipoteca fissa a dieci anni? Basta essere consapevoli dei rischi. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/migrolino-it/</url>
        <id>C6DA0898D96B30D0EE50A37817E92CD1</id>
        <title>migrolino Archivio - Banca Migros</title>
        <noindex>noindex,follow</noindex>
        <body>Volete una soluzione semplice e conveniente per il conto? In tal caso il conto privato della Banca Migros,
            con la nuova carta Maestro senza quota annua, fa proprio al caso vostro. E adesso è ancora più interessante,
            grazie alla possibilità di prelevare contanti gratuitamente anche negli shop migrolino. Continuare a leggere
        </body>
    </Document>
    <Document>
        <url>https://blog.migrosbank.ch/it/una-tessera-sicura-e-conveniente/</url>
        <id>BDEE2818B12F133CD9E104B30CB0D6EC</id>
        <title>Una tessera sicura e conveniente</title>
        <body>La stagione delle vacanze è ormai alle porte. Vi spieghiamo come utilizzare nel modo giusto la carta
            Maestro e la carta di credito quando siete in vacanza. La carta Maestro è la tessera bancaria più apprezzata
            dagli Svizzeri. E a ragione: è polivalente e vince per le commissioni contenute. Con la carta Maestro un
            prelevamento di contanti all’estero costa 5 franchi, mentre con la carta di credito viene addebitata una
            commissione minima di 10 franchi. Prelevare franchi svizzeri da un Bancomat in Svizzera non costa niente con
            la carta Maestro della Banca Migros. Con la carta di credito costa minimo 5 franchi. La carta Maestro della
            Banca Migros offre inoltre un pratico extra: grazie alla funzione integrata M-Card, è possibile prelevare
            contanti gratuitamente da tutte le filiali Migros. Il mondo vi apre le porte La carta di credito è una
            compagna di viaggio indispensabile all’estero, ad esempio per prenotare un albergo o noleggiare una
            macchina. Inoltre Visa e MasterCard hanno entrambe una rete capillare di oltre 30 milioni di esercizi
            convenzionati nel mondo. Un altro asso nella manica: in caso di smarrimento o furto ricevete la carta
            sostitutiva entro 48 ore.
        </body>
    </Document>
    <Document>
        <url>https://blog.migrosbank.ch/it/fondi-strategici-componente-essenziale-dei-buoni-investimenti/</url>
        <id>E6974CF07AB1E2367E7D166AC5E19DAA</id>
        <title>Fondi strategici, componente essenziale dei buoni investimenti</title>
        <body>I fondi strategici offrono un’opportunità d’investimento ben strutturata e ampiamente diversificata. Sono
            dunque ideali come componente “core” a costi contenuti per il portafoglio degli investitori privati.
            Inversione dei tassi negli Stati Uniti, bolla finanziaria in Cina, crisi del debito in Europa: sulle borse
            incombono molteplici rischi. Spesso gli investitori fanno fatica a fronteggiarli e nelle fasi di maggiore
            tensione tendono a reazioni repentine, invece di seguire tranquillamente la strategia definita per il lungo
            termine, con il risultato che escono dai mercati per rientrare al momento inopportuno. Dal 2002 la scelta
            sbagliata dei tempi è costata agli investitori svizzeri lo 0,6 percento in media di performance ogni anno,
            come dimostra un calcolo della Banca Migros. Gli studi condotti dall’Università del Michigan stimano perdite
            annuali addirittura dell’1,3 percento annuo per gli investitori statunitensi. Evita queste perdite chi punta
            su un fondo strategico gestito da professionisti. Questa tipologia di fondi investe in diverse classi di
            asset, tra cui azioni, obbligazioni o strumenti del mercato monetario. La diversificazione rimane
            all’interno di determinate fasce di oscillazione, estrapolate da una predefinita strategia d’investimento,
            da cui deriva il nome di fondi strategici. Tali fondi costituiscono un’opportunità d’investimento ben
            strutturata e ampiamente diversificata, in linea con la personale capacità di rischio dell’investitore. Ecco
            perché sono indicati come “nucleo” del portafoglio, per coprire in modo semplice ed efficiente molto di più
            della metà del deposito. I fondi strategici sono una soluzione semplice, ma anche conveniente. I calcoli lo
            dimostrano: dal punto di vista delle spese un fondo strategico è più conveniente di un portafoglio composto
            di ETF e gestito personalmente. Qui pesano soprattutto i costi degli spostamenti per adeguare periodicamente
            la struttura del patrimonio alla strategia originariamente definita. Questo cosiddetto ribilanciamento
            comporta la realizzazione degli utili per le classi di asset il cui valore è aumentato in misura superiore
            alla media. Il ricavato è quindi investito nei titoli le cui quotazioni sono scese e che offrono così
            convenienti opportunità d’ingresso. Quanto più gli spostamenti sono regolari, tanto migliore sarà il loro
            contributo alla performance. Per motivi di costo il ribilanciamento in un portafoglio di ETF viene eseguito
            solo una volta l’anno – con frequenza mensile per un fondo strategico. Sempre in funzione delle spese, il
            portafoglio di ETF composto personalmente deve limitarsi a un numero relativamente contenuto di fondi. La
            teoria finanziaria e la prassi indicano tuttavia che il potenziale di rendimento di un investimento è tanto
            maggiore, quanto più ampio è l’universo d’investimento scelto. Anche qui il fondo strategico ha una
            lunghezza di vantaggio, ma i suoi assi vincenti sul fronte dei costi non finiscono qui. Grazie alle
            dimensioni il gestore può coprire le valute estere in modo molto più conveniente rispetto all’investitore
            privato con un portafoglio di ETF. Il secondo rinuncia dunque spesso a una copertura, sbagliando perché la
            forza del franco potrebbe proseguire sulla scia dell’irrisolta crisi del debito in Europa. Rimane quindi la
            minaccia di perdite sui cambi per gli investimenti esteri. Ma forse volete puntare consapevolmente su alcune
            valute oppure scegliere in modo mirato determinati mercati e temi d’investimento? In questo caso vi
            consigliamo l’approccio “Core-Satellite”, ossia raggruppare attorno al nucleo del fondo strategico singoli
            investimenti come se fossero piccoli “satelliti”, per esempio le azioni dei paesi emergenti, le small cap o
            i titoli tecnologici. Una regola spesso applicata insegna che questi e simili investimenti complementari non
            dovrebbero superare il 20 percento dell’intero deposito. Altrimenti i depositi minacciano di sgretolarsi
            alla prossima crisi della borsa, come satelliti impazziti che escono dall’orbita. Abbasso le diete – Con i
            Mi-Fonds risparmi in piena forma. Per sapere di più: bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/tag/prelievo-di-capitale/</url>
        <id>6C464DB6C4E63C9640D0A767DD2186EB</id>
        <title>Prelievo di capitale Archivio - Banca Migros</title>
        <noindex>noindex,follow</noindex>
        <body>Il Consiglio federale vuole limitare le possibilità di prelievo del capitale al momento del pensionamento
            per la parte obbligatoria della previdenza fino a uno stipendio di 84’600 franchi. La riforma prevista
            comporta una pesante discriminazione soprattutto per i pensionati con un’aspettativa di vita piuttosto
            ridotta. Continuare a leggere
        </body>
    </Document>
    <Document>
        <url>https://blog.migrosbank.ch/it/app-finanze-sempre-sottocchio-con-il-widget-saldo/</url>
        <id>BA387746243BBD58239EE40E490E619A</id>
        <title>Finanze sempre sott’occhio con il widget Saldo - App Mobile Banking</title>
        <body>Volete essere sempre informati, rapidamente e senza complicazioni, sul saldo aggiornato del conto e sugli
            ultimi movimenti? Allora sfruttate il nuovo widget Saldo sul vostro smartphone Android. La Banca Migros è il
            primo istituto finanziario in Svizzera a lanciare questo servizio. Il nuovo servizio completa l’app Mobile
            della Banca Migros. Senza bisogno di aprire l’app, il widget mostra direttamente sul display il saldo
            attuale del conto e gli ultimi movimenti. I dati possono essere raffigurati in base alle esigenze personali.
            Per esempio è possibile scegliere i conti da visualizzare, il dettaglio delle registrazioni, la frequenza
            degli aggiornamenti dei dati e i colori dell’immagine. Semplice da installare Il widget Saldo per Android
            può essere scaricato da Google PlayStore insieme con l’ultimo aggiornamento dell’app Android Banca Migros.
            Una volta installato sullo smartphone il servizio va attivato nell’e-banking alla voce del menu
            «Impostazioni», quindi «Servizi supplementari », «Widget Android». A questo punto va inserito un codice
            monouso di attivazione. Il successivo aggiornamento dei dati nel widget avviene senza ripetere il login.  
        </body>
    </Document>
    <Document>
        <url>https://blog.migrosbank.ch/it/bitcoin-e-il-leitmotiv-della-finanza-per-il-2017/</url>
        <id>9507984627ABDF02169797A25F4AED5F</id>
        <title>«Bitcoin» è il leitmotiv della finanza per il 2017 - Banca Migros</title>
        <body>Una giuria composta di rinomati esperti ha scelto il leitmotiv della finanza svizzera per il 2017. Si
            tratta del bitcoin. La selezione tra le oltre 250 proposte pervenute si è svolta sotto la guida della Banca
            Migros e del portale finanziario finews.ch. Il seguente articolo riepiloga le motivazioni dei membri della
            giuria. Nel 2017 nessun altro fenomeno ha ottenuto una maggiore risonanza nel settore finanziario rispetto
            alla criptovaluta bitcoin. Nel corso degli ultimi dodici mesi il suo valore è quindi esploso moltiplicandosi
            di diverse centinaia di punti percentuali, pur con enormi oscillazioni, e non si prospetta all’orizzonte la
            fine di questa incredibile impennata. Ciò crea stupore, solleva numerosi interrogativi e genera accesi
            dibattiti nel mondo della finanza. In questo contesto una giuria composta dai cinque esperti di finanza
            Oswald Grübel, Sita Mazumder, Michael Theurillat, Claude Baumann e Thomas Pentsy ha eletto il termine
            «Bitcoin» a leitmotiv della finanza per il 2017. Ecco alcune delle argomentazioni: grazie alla sua
            «disruptive technology» il bitcoin rivoluziona le pratiche e i metodi operativi tradizionali, modificando
            così interi processi. La tecnologia blockchain, con la quale è negoziato il bitcoin, supporta ad esempio i
            «contratti intelligenti» (smart contract). Ma un vantaggio importante consiste soprattutto nella struttura
            decentralizzata della rete bitcoin che non soggiace ad alcun organo di controllo o regolatorio, rendendola
            una valuta globale. In questo senso il bitcoin è la prima e unica valuta virtuale che goda di credibilità,
            il che spiega gran parte del recente aumento del prezzo. Ma gli sviluppi registrati sinora sono dovuti anche
            ad altro: prima il dollaro o il franco volevano avere un’affidabilità monetaria, ma oggi accade solo
            raramente. Grazie alla sua quantità limitata, la criptovaluta si è rivelata un’alternativa al «denaro
            cartaceo» delle banche centrali. In considerazione della svalutazione monetaria su scala mondiale indotta
            dai tassi nulli e negativi e della conseguente espansione del credito, numerosi investitori (in particolare
            nei paesi con un’inflazione elevata) hanno temuto per i loro risparmi, quindi hanno sperato di trovare una
            nuova sicurezza nel bitcoin. Grazie alla sua quantità limitata, la criptovaluta si è rivelata un’alternativa
            al «denaro cartaceo» delle banche centrali. Questo è uno dei motivi per cui il mondo finanziario fa fatica
            ad accettare il bitcoin e numerosi stati vogliono proibirlo. Ma così è presumibile che il prezzo salga
            ancora, tanto più che non è possibile imporre il divieto su scala globale. Tuttavia, le critpovalute come il
            bitcoin sono diventate anche un rifugio sicuro per attività che spaziano dalla cybercriminalità al traffico
            di stupefacenti, passando per la fuga di capitali da paesi con rigidi controlli sul traffico di denaro o con
            una situazione politica instabile. Qui il bitcoin deve ancora conquistarsi la sua credibilità per non venire
            strumentalizzato dalla criminalità organizzata a livello mondiale. Non sarà un compito facile. Come ogni
            altra valuta molto richiesta, il bitcoin è diventato anche un imbuto che raccoglie attività come la
            cybercriminalità e la fuga di capitali da Paesi con un rigido controllo sulla circolazione dei capitali
            oppure da Stati in una situazione di instabilità politica. In quanto unica vera moneta globale, il bitcoin è
            maggiormente interessato da questo fenomeno rispetto alle valute nazionali. Fa discutere l’enorme consumo di
            energia dei bitcoin. Fa inoltre discutere l’enorme consumo di energia dei bitcoin. Secondo le stime del
            servizio online Digiconomist, la quantità di energia consumata per una sola operazione con i bitcoin
            servirebbe a coprire il fabbisogno giornaliero di 9,82 nuclei familiari negli Stati Uniti. Secondo altri
            esperti, il consumo di energia per il mining di bitcoin a livello mondiale ha raggiunto nel frattempo 24,52
            terawattore l’anno. Questo dato è equiparabile all’incirca al fabbiosogno annuo della Nigeria, un paese con
            oltre 185 milioni di abitanti. Il rapido apprezzamento è tanto più significativo, poiché nelle scorse
            settimane le criptovalute hanno dovuto metabolizzare alcune notizie poco favorevoli. Le autorità cinesi, ad
            esempio, hanno vietato le cosiddette Initial Coin Offering (ICO), con le quali venivano create nuove
            criptovalute. Le ICO sono una forma innovativa di «going public» che assomiglia a una Initial Public
            Offering (IPO), ossia alla quotazione in borsa delle azioni di un’impresa. Invece delle quote di
            partecipazione a una società sotto forma di azioni, in questo caso viene emesso un tipo di quote digitali, i
            coin. Dopo lo stop imposto dalle autorità cinesi, molte criptovalute hanno perso terreno, ma solo in via
            provvisoria. Inoltre, la Bitcoin Community ha recentemente vissuto due controversi split: dopo un cosiddetto
            «hard fork», ossia una divisione netta nella blockchain di bitcoin, è nato prima di tutto Bitcoin Cash, in
            agosto, seguito in ottobre da Bitcoin Gold, che ha riscosso meno successo del predecessore. Sono previste
            altre divisioni, poiché la Bitcoin Community si vede tra l’altro confrontata a più riprese con la domanda di
            come far crescere la rete dei bitcoin. La blockchain è poco conveniente quando è necessario eseguire un
            numero elevato di operazioni in breve tempo. Certo, la blockchain collegata ai bitcoin può rivoluzionare il
            mondo finanziario. Dopo tutto, anche la nascita di Internet negli anni Novanta ha rappresentato un
            cambiamento di paradigma. Tuttavia, molte «elettrizzanti» idee di business delle dotcom di un tempo si sono
            affermate assai più tardi sul mercato. Con queste premesse il 2017 è stato indubbiamente l’anno del bitcoin,
            tuttavia il domani è incerto. C’è da aspettarsi che per il momento l’andamento del bitcoin rimanga
            caratterizzato dalla volatilità e dalla mutevolezza che l’hanno contraddistinto finora. L’impennata del
            bitcoin (cambio in dollari USA; stato: 07.12.2017) Fonte: Bloomberg
        </body>
    </Document>
    <Document>
        <url>https://blog.migrosbank.ch/it/tag/bitcoin/</url>
        <id>E54CF3E06862F620F5AF6947F766AFFC</id>
        <title>Bitcoin Archivio - Banca Migros</title>
        <noindex>noindex,follow</noindex>
        <body>Una giuria composta di rinomati esperti ha scelto il leitmotiv della finanza svizzera per il 2017. Si
            tratta del bitcoin. La selezione tra le oltre 250 proposte pervenute si è svolta sotto la guida della Banca
            Migros e del portale finanziario finews.ch. Il seguente articolo riepiloga le motivazioni dei membri della
            giuria. Continuare a leggere
        </body>
    </Document>
    <Document>
        <url>https://blog.migrosbank.ch/it/verificate-la-vostra-futura-rendita-avs/</url>
        <id>F0F6C47D9CBAD8958E01D55E475AE314</id>
        <title>Verificate la vostra futura rendita AVS - Banca Migros</title>
        <body>Con l’AVS ci sono in ballo parecchi soldi. La vostra rendita dopo il pensionamento può arrivare a mezzo
            milione di franchi, a condizione che non esistano lacune nei contributi versati. Vale dunque la pena di
            verificare la rendita futura e la presenza di eventuali lacune. Come fare, lo scoprirete qui. L’AVS è
            popolare. Nonostante ciò, la maggior parte delle persone sa ben poco della nostra cassa di previdenza. Molti
            sono consapevoli che l’8,4 percento dello stipendio di un impiegato confluisce nell’AVS. Ma chi conosce
            l’ammontare della propria rendita il giorno che andrà in pensione? Ci sono in ballo parecchi soldi: bastano
            400 franchi in più al mese di rendita per avere una differenza di oltre 100’000 franchi con un’aspettativa
            media di vita. Quindi da che cosa dipende la rendita futura? Prima di tutto è determinante lo stipendio.
            Anche chi si occupa dell’educazione dei figli riceve un accredito per la propria AVS. Tuttavia, a differenza
            della cassa pensioni, nella quale è in primo luogo l’affiliato ad accumulare il suo capitale, il primo
            pilastro comporta una massiccia ridistribuzione dai redditi elevati a quelli più bassi. La solidarietà è la
            caratteristica principale dell’AVS. L’effetto è riportato nel grafico: la rendita minima per una persona
            sola ammonta a 1175 franchi. Anche lo stipendio mensile necessario (calcolato come media dell’intera vita
            professionale) è di 1175 franchi. Per arrivare alla rendita massima di 2350 franchi occorre invece uno
            stipendio mensile molto più elevato, pari a 7050 franchi. Ciò significa che le classi di reddito basse sono
            particolarmente favorite dall’AVS. Per le coppie coniugate la rendita massima si colloca sul 150 percento di
            2350 franchi, ossia 3525 franchi. La rendita AVS dipende direttamente dallo stipendio Potete calcolare la
            futura rendita AVS sulla base del vostro stipendio mensile. Esempio di lettura: un reddito salariale di 5000
            franchi comporta una rendita AVS di circa 2000 franchi. Importante: questa rendita implica l’assenza di
            lacune nei contributi. Per il calcolo della rendita occorre considerare un secondo fattore: il numero degli
            anni di contribuzione. Per ogni anno mancante la rendita è ridotta di un quarantaquattresimo. La scala
            raffigurata nel grafico si riferisce a una rendita completa senza riduzione. Una lacuna nelle rendite è
            dunque da evitare! Chi non percepisce alcuno stipendio, per esempio durante un periodo di studio, può
            comunque versare i contributi nell’AVS. Tuttavia può succedere anche che il datore di lavoro non conteggi
            correttamente i contributi, forse a causa di un impiego a tempo determinato. Il controllo spetta a voi. Per
            questo motivo consiglio di richiedere il proprio estratto conto personale alla cassa di compensazione
            dell’AVS. Il servizio è gratuito. Gli importi mancanti possono essere corretti presentando come prova il
            certificato di salario entro cinque anni. L’estratto conto dell’AVS serve anche per un altro motivo: è un
            elenco dettagliato del reddito determinante per l’AVS. Queste cifre consentono un calcolo molto attendibile
            della rendita futura.
        </body>
    </Document>
    <Document>
        <url>
            https://blog.migrosbank.ch/it/previsioni-sui-tassi-dinteresse-ancora-lontana-una-svolta-sul-fronte-dei-tassi/
        </url>
        <id>1DCC3629284E0EB6C2E2EA4EAD1A9338</id>
        <title>Previsioni sui tassi d’interesse: ancora lontana una svolta sul fronte dei tassi - Banca Migros</title>
        <body>Il franco svizzero ha perso terreno, ma la Banca Nazionale Svizzera (BNS) conferma i tassi negativi. Nella
            sua recente valutazione della politica monetaria, il presidente della BNS Thomas Jordan ha difeso il corso
            seguito sinora. Nel frattempo il Libor si è consolidato sui minimi storici, mentre non si esclude che i
            tassi delle ipoteche fisse con lunghe durate tendano al rialzo. Nell’ambito della sua valutazione della
            politica monetaria di metà dicembre, la BNS ha lasciato invariato al -0.75% il suo tasso di riferimento (la
            metà della fascia di oscillazione del Libor a 3 mesi). Dall’aprile scorso il franco svizzero ha perso più
            del 9% sull’euro. La flessione del franco migliora notevolmente le condizioni monetarie, poiché la BNS non
            si vede per il momento costretta a intervenire sul mercato dei cambi. Tuttavia, il suo margine di manovra
            rimane limitato sul fronte dei tassi. Un aumento dei tassi da parte della BNS ridurrebbe immediatamente lo
            spread con la zona euro, pertanto il franco svizzero subirebbe una pressione al rialzo. Nel contesto
            attuale, gli aumenti dei tassi in Svizzera potranno essere presi in considerazione solo dopo un aumento di
            quelli nella zona euro. L’inversione di rotta è ancora lontana. I cambiamenti in atto a livello
            internazionale sono tuttavia un chiaro segnale che anche in Svizzera il fronte dei tassi potrebbe muoversi
            al più tardi nel 2019. La Fed traccia la via. In ottobre la banca centrale americana ha cominciato a ridurre
            gli acquisti di titoli e a metà dicembre ha aumentato il suo tasso di riferimento (federal funds rate) per
            la terza volta quest’anno. Attualmente il federal funds rate si muove all’interno di una forchetta compresa
            tra l’1.25% e l’1.50%. Diversi indicatori macroeconomici inducono a credere in una crescita economica
            robusta: la disoccupazione negli Stati Uniti è tornata ai livelli pre-crisi, la crescita del PIL su base
            annua supera il 3% e gli indici dei responsabili degli acquisti si collocano nettamente al di sopra dei 50
            punti che rappresentano la soglia di espansione. Lo scenario congiunturale negli Stati Uniti offre così
            condizioni favorevoli a un ulteriore irrigidimento della politica monetaria. Per il 2018 ci attendiamo altri
            tre aumenti dei tassi. Inoltre la Fed, sulla scia dell’alleggerimento del bilancio, ridurrà i titoli di
            stato detenuti. Con il ritiro della Fed, nel 2018 arriveranno sul mercato altri 300 miliardi di dollari di
            obbligazioni. Questo incremento dell’offerta potrebbe comportare un calo dei prezzi delle obbligazioni e un
            aumento dei rendimenti, tuttavia l’abbondanza di offerta potrebbe essere assorbita di più dagli investitori
            privati e istituzionali. Di conseguenza non ci attendiamo grosse oscillazioni dei prezzi e dei rendimenti.
            Nella zona euro non sono previsti aumenti dei tassi prima della fine del 2018. Nel 2018 la Banca centrale
            europea (BCE) seguirà un corso meno espansivo. Il presidente della BCE Mario Draghi ha annunciato in ottobre
            che il volume mensile degli acquisti di obbligazioni nell’ambito del programma di quantitative easing (QE,
            allentamento quantitativo) sarà dimezzato a partire dal gennaio 2018 (tapering). I dati economici della zona
            euro inducono a credere che la ripresa economica continui, il che potrebbe fornire ulteriore slancio
            all’euro, soprattutto nei confronti del franco e del dollaro. Così come negli Stati Uniti, ciò potrebbe
            modificare la base di investitori sul mercato europeo delle obbligazioni. È legittimo presumere, infatti,
            che i titoli acquistati dalla BCE siano maggiormente richiesti dagli investitori privati e da quelli
            istituzionali. Nella zona euro sono previsti aumenti dei tassi solo dopo la conclusione del QE, quindi non
            prima della fine del 2018. I prestiti ipotecari rimangono vantaggiosi. Per i debitori ipotecari in Svizzera
            la situazione non cambierà di molto inizialmente, dato che i tassi sono tuttora molto bassi a livello
            globale. I tassi delle ipoteche con durate da medie a lunghe si muovono orizzontalmente, quindi tutte le
            opzioni di rifinanziamento rimangono vantaggiose. Sul fronte dei tassi non prevediamo grossi movimenti, ma
            il rischio che salgano sulle durate lunghe è comunque aumentato. Tassi d’interesse medi su tutto il
            territorio svizzero per ipoteche con diverse scadenze Osservazione: i tassi d’interesse qui riportati
            corrispondono a medie non ponderate relative a stipulazioni di crediti di recente pubblicazione (rilevazione
            parziale). Fonti: BNS, Thomson Reuters Datastream
        </body>
    </Document>
    <Document>
        <url>https://blog.migrosbank.ch/it/categoria/la-parola-allesperto/pagina/7/</url>
        <id>C32A21997B46EB76AC37FBBD4CF52ABD</id>
        <title>La parola all’esperto Archives - Page 7 of 10 - Banca Migros</title>
        <noindex>noindex,follow</noindex>
        <body>Gran parte del nostro patrimonio è collocato nella cassa pensioni, quindi vale la pena di comprendere bene
            il proprio certificato di previdenza, soprattutto in queste fasi di turbolenze. La nostra guida vi aiuta a
            decifrare queste importante documento. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/cassa-pensione/</url>
        <id>2EC351BE47922F325D91C3EA873EE6D8</id>
        <title>Cassa pensione Archivio - Banca Migros</title>
        <noindex>noindex,follow</noindex>
        <body>In pensione prima del tempo: per molte persone rappresenta una delle massime aspirazioni. Ma fino a che
            punto è realistica? Abbiamo calcolato le conseguenze finanziarie sulla base di un caso concreto. Continuare
            a leggere
        </body>
    </Document>
    <Document>
        <url>https://blog.migrosbank.ch/it/autore/markus-wattinger/</url>
        <id>3EBB33B11A04AE86ACFC458D616CBA20</id>
        <title>Markus Wattinger, Autore di Banca Migros</title>
        <body>La Banca Migros guarda al prossimo anno con fiducia in materia di investimenti, ma riduce leggermente
            l’orientamento ciclico della sua asset allocation tattica in risposta ai crescenti rischi. La
            sovraponderazione delle azioni viene diminuita a favore degli investimenti alternativi, mentre le
            obbligazioni rimangono nettamente sottoponderate. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/markus-wattinger/pagina/2/</url>
        <id>61D61BF7E3D0914D0F063EF1C9B5074A</id>
        <title>Markus Wattinger, Autore di Banca Migros - Page 2 of 2</title>
        <body>Nella gestione patrimoniale la Banca Migros continua a sovraponderare gli investimenti in azioni, mentre
            sono stati notevolmente ridotti quelli in obbligazioni denominate in franchi svizzeri ed euro. Markus
            Wattinger, responsabile dell’Asset Management, illustra l’opinione sui mercati finanziari. Continuare a
            leggere
        </body>
    </Document>
    <Document>
        <url>https://blog.migrosbank.ch/it/i-tassi-bassi-ci-costano-5-miliardi-di-franchi-lanno/</url>
        <id>DCDBCF28CED1FCEC8EFB0CFB7D20A09F</id>
        <title>I tassi bassi ci costano 5 miliardi di franchi l’anno - Banca Migros</title>
        <body>La politica monetaria ultraespansiva danneggia i risparmiatori. Dalla nostra analisi emerge quanto siano
            elevate le somme in questione e quali ambiti sono più colpiti. Inoltre ci domandiamo che cosa sia possibile
            fare contro i tassi ai minimi storici. Il mondo dei tassi è sottosopra. I tassi di riferimento in Svizzera e
            in molti altri paesi sono negativi. E non c’è alcun aumento in vista. Ma che cosa significa per i
            risparmiatori? Le risposte a queste domande sono discordanti: alcuni lamentano che i risparmiatori sono le
            prime vittime della politica dei tassi bassi. Altri sostengono, invece, che la situazione non è poi così
            grave, dal momento che anche l’inflazione è negativa. Nel corso del 2016 l’inflazione su base annua si
            attesterà presumibilmente sul -0,6 percento. Volevamo risposte precise. Per questo abbiamo analizzato il
            tasso reale, rettificato dell’inflazione in Svizzera sulla base dei dati storici. Il dato ci dice qual è
            l’incremento effettivo di valore per il risparmiatore. Abbiamo distinto due settori: le obbligazioni statali
            svizzere e i conti di risparmio. Per le obbligazioni statali siamo risaliti ai dati dal 1925 in poi.
            Risultato: nella media storica la remunerazione reale ha raggiungo l’1,7 percento. Ma attualmente il tasso è
            molto inferiore, pari appena allo 0,2 percento (v. grafico). Di conseguenza il rendimento dei titoli di
            stato è sotto la media pluriennale di un buon 1,5 percento. I maggiori detentori di obbligazioni in Svizzera
            sono le casse pensioni e gli istituti della previdenza professionale con un volume investito compreso tra
            250 e 300 miliardi di franchi. Così i mancati rendimenti causati dai tassi bassi nel solo secondo pilastro
            raggiungono 4 miliardi di franchi nell’anno in corso. Crollo dei tassi delle obbligazioni statali
            Remunerazione reale, depurata dell’inflazione, delle obbligazioni statali svizzere. La media storica si
            riferisce al periodo dal 1925. Nell’ambito della previdenza bastano piccole differenze a livello di tassi
            per provocare conseguenze enormi: con un tasso d’interesse reale dello 0,2 percento un patrimonio di 100’000
            franchi aumenta soltanto a 104’000 franchi in 20 anni. Con un tasso d’interesse dell’1,7 percento sale
            invece a 140’000 franchi. Ma qual è l’impatto dei tassi bassi sui risparmi? Il loro volume, pari a circa 400
            miliardi di franchi, è addirittura superiore a quello delle obbligazioni. Dalla nostra analisi risulta che
            nella media storica il tasso di risparmio reale, pari allo 0,9 percento, è molto inferiore a quello dei
            titoli di stato. Attualmente la remunerazione reale ammonta tuttavia pur sempre allo 0,7 percento, quindi di
            poco inferiore alla media a lungo termine. Ciò significa che sui depositi a risparmio la perdita causata dai
            tassi bassi è per il momento contenuta, su un miliardo di franchi circa. Per il conto di risparmio la
            perdita causata dai tassi bassi è meno pesante Remunerazione reale, depurata dell’inflazione, dei depositi a
            risparmio, in base ai dati dal 1975. Il seguente grafico conferma il fatto che, a causa della politica
            monetaria espansiva, la repressione finanziaria si manifesta soprattutto nelle obbligazioni. Nel confronto a
            lungo termine, i titoli di stato conseguono un rendimento dello 0,8 percento superiore a quello del conto di
            risparmio. Ma ormai questa lunghezza di vantaggio delle obbligazioni si è annullata finendo in territorio
            negativo. Attualmente la remunerazione reale sul conto di risparmio è superiore di mezzo punto percentuale a
            quella delle obbligazioni. Ciò dimostra che le banche hanno scontato un’erosione dei margini sui risparmi e
            sinora hanno in gran parte rinunciato a ribaltare sui clienti la discesa dei tassi. Le obbligazioni hanno
            perso il loro tradizionale vantaggio in termini di interessi Vantaggio in termini di interessi dei titoli di
            stato rispetto al conto di risparmio: nella media storica la remunerazione reale delle obbligazioni è
            superiore dello 0,8 percento. Ma attualmente la situazione si è invertita: la remunerazione reale del conto
            di risparmio è attualmente più elevata dello 0,5 percento. Purtroppo non c’è da sperare che la situazione
            dei risparmiatori migliori presto, al contrario. Per l’anno prossimo ci attendiamo un aumento del tasso
            d’inflazione dall’attuale -0,6 percento al 0,2 percento. Infatti lo shock sul franco, che ha spinto
            l’inflazione in territorio negativo, sta rientrando, quindi i tassi reali si assottigliano. Se la perdita
            cumulata causata dal basso livello dei tassi su obbligazioni e depositi a risparmio ammonta a 5 miliardi di
            franchi quest’anno, per l’anno prossimo ci attendiamo un’erosione delle entrate nettamente superiore, pari a
            circa 10 miliardi di franchi, calcolata rispetto alla remunerazione media pluriennale. Per le previsioni a
            più lungo termine è fondamentale la politica della Banca centrale europea (BCE), che si è posta l’obiettivo
            di innalzare il tasso d’inflazione dell’Eurozona al 2 percento. Attualmente l’inflazione annua è esattamente
            a zero e il raggiungimento del target del 2 percento sembra molto lontano. Dunque ci possono volere anni
            prima che la BCE torni ad aumentare il tasso di riferimento. I mercati a termine non si attendono un
            intervento in tal senso prima del 2019. Anche la Banca nazionale svizzera deve sintonizzarsi su questa
            politica per evitare un ulteriore apprezzamento del franco rispetto all’euro. In Giappone i tassi di
            riferimento sono fermi al di sotto dello 0,5 percento da oltre 20 anni. I risparmiatori devono dunque
            prepararsi a una debolezza duratura dei tassi d’interesse. Ma come affrontarla? Com’è noto, le banche
            centrali volevano indurre i risparmiatori a spendere di più, invece di risparmiare, nella speranza di
            stimolare i consumi. Paradossalmente hanno ottenuto l’esatto contrario: la gente, temendo di fare ancora più
            fatica a raggiungere i propri obiettivi di risparmio, mette da parte di più e riduce maggiormente le spese.
            Per contrastare questi rendimenti miseri, ai risparmiatori non rimane che considerare di più le azioni come
            forma d’investimento. È vero che la borsa è soggetta a pesanti fluttuazioni repentine, ma gli azionisti sono
            premiati con dividendi ai massimi storici. Il seguente grafico illustra l’andamento dei rendimenti reali,
            depurati dell’inflazione, dei dividendi negli ultimi 20 anni. Ancora negli anni novanta il rendimento
            nominale dell’1-2 percento era quasi sempre «fagocitato» dall’inflazione, quindi il rendimento reale si
            aggirava attorno allo zero. Ma da allora le imprese hanno continuamente aumentato le distribuzioni degli
            utili. Nel frattempo il rendimento nominale del dividendo delle azioni svizzere è pari al 3,5 percento.
            Considerando l’inflazione negativa, il rendimento reale supera addirittura il 4 percento. Nel solo anno
            corrente le azioni dell’SMI distribuiscono 38 miliardi di franchi ai loro detentori. In forte ascesa i
            rendimenti reali delle azioni Rendimento del dividendo al netto dell’inflazione nello Swiss Market Index.
            L’andamento degli utili dei grandi gruppi rimane positivo e i dividendi sono stati ridotti solo in pochi
            casi. Quindi, una previsione a lungo termine del 3 percento per il rendimento del dividendo può essere
            considerata senz’altro prudente. Ciò significherebbe che le distribuzioni future si limitano a tenere il
            passo dell’inflazione. Ma su un orizzonte temporale a 10 anni questo rendimento produce un apprezzamento pur
            sempre del 34 percento, solo grazie ai dividendi. Anche ipotizzando lo scenario più pessimistico, secondo il
            quale l’indice di borsa perderebbe il 34 percento entro il 2026 passando da 8000 a 5300 punti, un azionista
            non subirebbe alcuna perdita. Conclusione: sono passati i tempi in cui i risparmi crescevano solo grazie
            agli interessi introitati. Ma chi è disposto a investire una parte del capitale in azioni riuscirà a
            beneficiare anche in futuro della crescita del patrimonio.
        </body>
    </Document>
    <Document>
        <url>https://blog.migrosbank.ch/it/finalmente-un-aumento-dei-tassi-dinteresse-ora-tutto-si-sistema/</url>
        <id>840D2B6D22C358FD288E46D2597C715F</id>
        <title>Finalmente un aumento dei tassi d&apos;interesse</title>
        <body>Dopo aver dovuto pazientare a lungo, infine è arrivato il momento: negli Stati Uniti sta per concludersi
            l’era dei tassi zero. Fondamentalmente si tratta di una buona notizia per la Svizzera. Ma, purtroppo, le
            ulteriori prospettive di politica monetaria non sono molto incoraggianti. Qui potete informarvi su cosa
            significa concretamente questo aumento. L’incremento dei tassi di riferimento USA ha provocato grande
            scompiglio in tutto il mondo. Questa reazione non è forse eccessiva a fronte di un aumento pari a solo lo
            0,25%? In apparenza l’agitazione pare esagerata, ma è la stessa Banca centrale USA (Fed) che, attraverso il
            suo modo di agire troppo esitante, ha fatto sì che questo passo assurgesse ad evento storico. Infatti, ha
            continuato regolarmente a prospettare tassi in aumento per poi fare marcia indietro. Ad esempio, per un
            innalzamento dei tassi la Fed aveva posto come condizione che la disoccupazione negli Stati Uniti scendesse
            sotto la soglia del 6,5%, ciò che in effetti era già avvenuto nella primavera del 2014 (attualmente la
            disoccupazione si attesta attorno al 5%). Ogni volta i responsabili della Fed hanno giustificato la
            posticipazione affermando che l’economia non era ancora pronta per sostenere interessi più elevati. Ma quali
            sono le conseguenze di questa politica esitante? Reiterando che l’economia non era ancora pronta ed
            estendendo costantemente la fase dei tassi zero, gli Stati e i mercati sono diventati effettivamente sempre
            più dipendenti dalla politica monetaria ultraespansiva. Nel frattempo il «paziente» è talmente assuefatto a
            questo rimedio delle banche centrali che a lungo andare una cura di disintossicazione diventa sempre più
            difficile e gravosa. Soprattutto dal 2014 questo sviluppo nefasto si è accentuato: Pungolate dalla Fed,
            anche le banche centrali di Europa e Giappone hanno erogato sempre più liquidità, archiviando questa
            circostanza alla stregua di un successo poiché, svalutando le loro monete, hanno contribuito a sostenere le
            esportazioni. Tutto ciò ha tuttavia messo in moto una corsa alla svalutazione, con l’effetto ben noto della
            capitolazione della Banca nazionale svizzera sul corso di cambio minimo del franco contro l’euro. Il fatto
            che ora almeno la Fed abbandoni la politica dei tassi zero è una notizia positiva per la Svizzera?
            Certamente. Tassi in aumento negli Stati Uniti fanno sì che il dollaro diventi più appetibile, ciò che a sua
            volta riduce la pressione di rivalutazione sul franco. Dal grafico si evince che da ottobre il biglietto
            verde si è ripreso significativamente rispetto alla moneta elvetica. Si tratta di un toccasana per
            l’industria dell’export elvetica, penalizzata pesantemente dalla politica di deprezzamento della Banca
            centrale europea. Circa due terzi delle vendite estere sono destinate all’area dell’euro e un terzo a quella
            del dollaro. Soprattutto il commercio con l’Asia viene svolto nella moneta statunitense cosicché un dollaro
            forte può compensare almeno in parte lo svantaggio valutario rispetto alla moneta unica. In questo contesto
            bisogna tuttavia tenere presente che, rispetto ai grandi gruppi attivi a livello internazionale, le PMI
            svizzere sono maggiormente orientate verso l’UE e quindi beneficiano molto meno della rivalutazione del
            dollaro. Fonte: Bloomberg Qual è il margine per un ulteriore apprezzamento del dollaro? Prevedo che per il
            momento la tendenza al rialzo prosegua, ma il margine è più ridotto di quanto credano molti operatori sul
            mercato. Ed è proprio qui che si fa sentire la decisione della Fed di posticipare troppo a lungo
            l’incremento dei tassi. L’atteggiamento della Fed ha infatti acuito ulteriormente gli squilibri globali
            dovuti alla politica dei tassi zero. Ne consegue che una rivalutazione sproporzionata del biglietto verde
            potrebbe provocare una nuova crisi finanziaria globale. Questa volta i pericoli sono in agguato sui mercati
            emergenti, già impegnati a combattere contro grandi problemi congiunturali. Nei mercati emergenti gli Stati,
            ma anche molte imprese, hanno assunto crediti ingenti in dollari USA. Nello spazio di pochi anni i debiti in
            dollari di questi Paesi si sono raddoppiati a oltre 3000 miliardi. Soprattutto per le imprese cinesi, con
            1000 miliardi di dollari, il volume è già pericolosamente alto. Se l’apprezzamento della moneta USA è troppo
            sostenuto rispetto alle valute locali di questi Paesi, i debitori non saranno più in grado di ripagare i
            loro crediti. Viceversa, molti di questi Paesi sono troppo deboli per rivalutare la propria moneta di pari
            passo con il dollaro anche perché frenerebbero ancora di più le loro economie già dissestate. Trovate
            maggiori informazioni in merito nell’articolo «Quali debitori devono tremare». In quale misura l’economia
            statunitense sarebbe in grado di sostenere un dollaro più robusto? Anche questo fattore depone contro un
            ulteriore rapido aumento dei tassi di riferimento da parte della Fed. Dopo che le imprese statunitensi
            avevano raggiunto nuovi margini di utile da record, questo sviluppo ha subito una battuta d’arresto: nel
            terzo trimestre 2015 gli utili cumulati dei 500 maggiori gruppi USA sono calati del 3% nel raffronto annuo.
            Si tratta della flessione più significativa dal 2009. Così come le imprese svizzere, anche le società
            statunitensi orientate all’esportazione risentono della svalutazione dell’euro e dello yen. Mantenendo la
            strategia volta a indebolire la propria moneta, le banche centrali restano intrappolate nella propria
            politica dei tassi a minimi storici. Questa circostanza può essere osservata ad esempio in Gran Bretagna:
            benché da tempo sarebbe stato opportuno aumentare i tassi di riferimento, la Bank of England non osa
            intervenire perché teme una rivalutazione della sterlina. Soprattutto la reazione della Cina al dollaro
            forte rimane una grande incognita, anche in ragione del fatto che da anni lo yuan è strettamente legato al
            dollaro USA. Se il governo di Beijing dovesse decidere di svalutare lo yuan analogamente all’euro e allo yen
            giapponese, il mondo verrebbe inondato ancora di più da merci cinesi a buon mercato. E le tendenze
            deflazionistiche che le banche centrali intendevano combattere in origine, finirebbero addirittura per
            inasprirsi. Per la Svizzera ciò significa che la pressione al rialzo del franco resta elevata e che anche i
            tassi di riferimento negativi rimarranno ancora a lungo? La Fed ha concesso un attimo di respiro
            all’economia svizzera, ma la situazione resta difficile. Sono del parere che in particolare il tasso di
            riferimento negativo del -0,75% sia problematico. In questo contesto la Svizzera funge da «laboratorio di
            ricerca» per le altre banche centrali. Dato che sinora mancavano le esperienze pratiche con i tassi
            negativi, le banche centrali vorrebbero sapere fino a che punto può arrivare la politica monetaria. Si
            tratta soprattutto di stabilire a partire da quale tasso d’interesse i risparmiatori prelevano i loro averi
            dal conto e cominciano ad accumulare denaro contante. Se, ad esempio, la Banca centrale europea giunge alla
            conclusione che la Svizzera sopporta bene un tasso negativo del -0,75%, tenterà anch’essa di abbassare il
            tasso di riferimento a tale percentuale. Come reazione, la BNS potrebbe a sua volta ridurre ulteriormente il
            tasso negativo per evitare una rivalutazione del corso del franco. Sussiste tuttavia il rischio che prima o
            poi vengano superati i «limiti della sopportazione» provocando una fuga nei contanti e una massiccia perdita
            di fiducia. Tuttavia, in seguito all’innalzamento dei tassi di riferimento da parte della Fed, si può
            nutrire la speranza giustificata che lo scenario negativo descritto poc’anzi non si realizzi.
        </body>
    </Document>
    <Document>
        <url>https://blog.migrosbank.ch/it/gioco-della-borsa-in-palio-2000-franchi/</url>
        <id>CC6A4C9A76AA4AA931FACDBD8A08DB1C</id>
        <title>Gioco della borsa: in palio 2000 franchi per ogni round - Banca Migros</title>
        <body>Mettete alla prova il vostro fiuto in borsa, senza mettere a repentaglio i vostri soldi. Potete farlo con
            il nuovo gioco della borsa della Banca Migros. Eseguite il login tramite l’app mobile banking e, con un po’
            di fortuna, vincete 2000 franchi per ogni round. Avete un buon fiuto per il mercato azionario? Oppure vi
            sarebbe sempre piaciuto vedere che aria tira in borsa, ma non volete correre rischi? Il nuovo gioco della
            borsa della Banca Migros fa proprio al caso vostro. Lo trovate nell’app mobile banking della Banca Migros.
            Il gioco è molto semplice: vince chi indovina per diverse volte consecutive se la borsa svizzera salirà o
            scenderà. Il pronostico se l’indice SMI della borsa svizzera salirà o scenderà deve essere inviato entro la
            mezzanotte. Se l’SMI rimane invariato, tutti i partecipanti ottengono un punto. Il primo che indovina per
            diverse volte consecutive riceve 2000 franchi. In caso di più vincitori, il premio sarà diviso tra loro in
            parti uguali. A questo punto comincia una nuova tornata per tutti i giocatori, con la possibilità di vincere
            altri 2000 franchi. I pronostici esatti della tornata conclusa non sono accreditati alla nuova tornata,
            bensì decadono. Al gioco della borsa si può partecipare dall’app mobile banking della Banca Migros. Per
            partecipare come cliente della Banca Migros, basta richiamare il menu in alto a sinistra nell’app mobile
            banking e digitare nel menu «Gioco della borsa». In alternativa è possibile partecipare anche dal sito
            bancamigros.ch. La partecipazione è gratuita e non comporta obblighi di acquisto. Hanno diritto di
            partecipare tutte le persone domiciliate in Svizzera che hanno compiuto 18 anni.
        </body>
    </Document>
    <Document>
        <url>https://blog.migrosbank.ch/it/chi-lha-inventato-gli-svizzeri/</url>
        <id>8E9BBEEDA45289198F096758D3EE2B04</id>
        <title>Chi l’ha inventato? Gli Svizzeri!</title>
        <body>L’economia svizzera è ottimamente posizionata nel raffronto internazionale. Secondo lei il nostro Paese
            rimarrà tra i primi della classe anche in futuro? Effettivamente l’avanzata economica della Svizzera è
            impressionante. Negli ultimi cento anni il nostro livello di ricchezza, misurato sul reddito pro capite
            reale, si è quintuplicato. All’inizio del XX secolo in media due terzi del reddito di una famiglia erano
            utilizzati per i generi alimentari e l’abbigliamento, mentre oggi siamo appena a un sesto. Ma perché stiamo
            così tanto meglio? I fattori produttivi lavoro, capitale e terra non ci hanno aiutati in questo balzo
            quantico, perché sono per loro stessa natura scarsi e non si moltiplicano a volontà. La nostra ricchezza è
            soprattutto frutto dell’immenso progresso tecnico. L’inventiva non conosce limiti. Le innovazioni sono una
            fonte inesauribile della crescita economica. Campioni dell’innovazione Brevetti depositati per ogni milione
            di abitanti. Gli Svizzeri depositano il più alto numero di brevetti internazionali per abitante. La tabella
            comprende i primi sei Paesi e alcuni altri. (Dati: Organizzazione Mondiale della Proprietà Intellettuale) Un
            parametro significativo della forza innovativa e, quindi, della crescita futura di un Paese è costituito dal
            numero dei brevetti richiesti. Qui la Svizzera è campionessa assoluta. In nessun altro Paese vengono
            depositati più brevetti per singolo abitante (v. grafico). Ormai abbiamo superato anche la Svezia e la
            Finlandia, rimaste per anni ai vertici della classifica. È strabiliante la Corea del Sud: dopo una rapida
            ascesa il Paese è già salito al sesto posto nel 2012, davanti alla Germania. Novartis e Roche sono gli
            apripista Circa un brevetto svizzero su sei riguarda l’industria farmaceutica e la biotecnologia, grazie ai
            colossi Novartis e Roche, al secondo e terzo posto nel mondo, dietro la Toyota, per gli investimenti di
            capitali privati nella ricerca. Alla Novartis nel 2012 il budget ha raggiunto la ragguardevole cifra di 8,7
            miliardi di franchi, di cui il 40 per cento ha riguardato la Svizzera. È inoltre rassicurante constatare in
            quanti settori diversi la nostra economia primeggia. Tra i più zelanti depositari di brevetti si collocano
            anche ABB, Nestlé, Syngenta e Swatch. Nel 2012 il gruppo orologiero si è collocato al primo posto al mondo
            nella categoria “design industriale”. La statistica dei brevetti indica che essere azionisti del fiore
            all’occhiello dell’industria svizzera significa beneficiare di un notevole bagaglio di forza innovativa.
            Inoltre queste aziende sono altamente redditizie e ogni anno versano miliardi in dividendi. Le cifre
            dimostrano, tra l’altro, che il nostro benessere è assicurato anche per il futuro. Considerando la grave
            crisi che attanaglia molti dei nostri vicini di casa, è una notizia senz’altro gradita. Come valutate il
            futuro dell’economia svizzera? Partecipate alla discussione! Anche questi articoli potrebbero interessarvi:
            L’effetto ricchezza E industria sia Le aziende, il nostro bene più prezioso Crescita, crescita, dove sei?
        </body>
    </Document>
    <Document>
        <url>https://blog.migrosbank.ch/it/la-lezione-dell-argentina/</url>
        <id>994D1B9B0D30FE9B5EF239EF460ADF73</id>
        <title>La lezione dell’ Argentina</title>
        <body>Secondo lei quante possibilità ha l’Europa di riprendersi del tutto dalla crisi? Ogni nuova generazione
            gode di un benessere superiore al precedente. Questa promessa è profondamente ancorata nella nostra
            mentalità, come se fosse una legge naturale. In realtà il ventesimo secolo ci ha riservato un boom favoloso,
            ma la storia ci insegna che una crescita così poderosa è un’eccezione. E persino nel fiorente secolo scorso
            non tutte le regioni hanno beneficiato della ripresa in pari misura. L’Argentina insegna Prodotto interno
            lordo (Pil) pro capite rispetto alla Svizzera (il valore svizzero corrisponde al 100 percento): anche
            l’Argentina ha raggiunto una crescita dell’1 percento nella media annua. Ma rispetto all’incremento della
            ricchezza negli altri paesi l’Argentina è pesantemente retrocessa. (Dati: Banca Migros / Maddison Project /
            OCSE) Prendiamo l’Argentina: cento anni fa il paese si annoverava tra i più ricchi del pianeta, ma da allora
            la discesa è stata continua, come illustra bene il grafico con il prodotto interno lordo (Pil) pro capite. I
            dati sono raffigurati in modo tale che la Svizzera costituisca il parametro di riferimento con un valore
            costante di 100. In concreto, un secolo fa la ricchezza dell’Argentina raggiungeva il 90 percento del
            livello svizzero, nel frattempo è appena al 40 percento. Altri paesi potrebbero subire quello che
            l’Argentina sta vivendo da cento anni. Non solo in Giappone, ma anche in tanti altri paesi europei si
            moltiplicano i segnali di un ristagno prolungato: in Italia il Pil pro capite è fermo al livello del 1998 e
            il divario rispetto alla Svizzera è come quello di trent’anni fa. La Grecia ha vissuto un tracollo
            drammatico, con un’economia che in soli cinque anni si è contratta di un quinto. L’Italia è precipitata
            dietro la Corea del Sud Perché questi paesi riprendano fiato occorrono riforme profonde. In Italia, per
            esempio, per allacciarsi alla rete elettrica serve più tempo che in Kazakistan, come emerge da uno studio
            della Banca mondiale. In un recente sondaggio del World Economic Forum sul peso dell’apparato statale
            l’Italia è al 146° posto, dietro alla Grecia, al 144° posto. Senza riforme dubito che il continente europeo
            possa riprendersi completamente dalla crisi. Ma qui non vogliamo occuparci soltanto della zona
            retrocessione. Il grafico illustra dunque lo spettacolare exploit della Corea del Sud, che da paese una
            volta poverissimo era riuscita a superare l’Argentina solo nel 1988 e oggi il suo livello di ricchezza è
            maggiore di quello dell’Italia. E la Svizzera? Negli ultimi cento anni la nostra ricchezza si è all’incirca
            quintuplicata, un’evoluzione letteralmente impressionante. Ritengo tuttavia poco probabile che questo ritmo
            possa proseguire. Anche questi articoli potrebbero interessarvi: Le cose che non possono Parliamo di lepri e
            tartarughe
        </body>
    </Document>
    <Document>
        <url>https://blog.migrosbank.ch/it/consigli-fiscali-2016-parte-5/</url>
        <id>89CEF5079D6857F6B405BEFDFD030351</id>
        <title>5 x 10 consigli fiscali 2016 - Parte 5: investimenti di capitale</title>
        <body>Vi spieghiamo perché i tassi d’interesse negativi hanno creato una trappola fiscale per le obbligazioni.
            Altri consigli riguardano i tassi d’interesse applicati dal fisco, gli svantaggi tributari dei titoli esteri
            e la nuova normativa per le vincite al lotto. 1.) Attenzione: trappola fiscale per le obbligazioni I
            detentori di obbligazioni sono attualmente penalizzati non solo dai tassi ai minimi storici. In base
            all’ammontare della cedola l’obbligazione può avere anche spiacevoli conseguenze fiscali. Ecco un esempio
            concreto: l’obbligazione della Confederazione con scadenza 11 febbraio 2023 è stata emessa con una cedola,
            una volta consueta, del 4,0 percento. In seguito al forte calo dei tassi l’obbligazione è ora scambiata a un
            prezzo di 133. Tuttavia, dal momento che nel 2023 sarà rimborsata al prezzo di 100, il rendimento alla
            scadenza è pari a meno 0,6 percento. Ma per il fisco non è determinante il rendimento alla scadenza, bensì
            la cedola del 4,0 percento. Ciò significa che, con un’aliquota fiscale marginale del 25 percento, il
            detentore dell’obbligazione deve versare al fisco l’1,0 percento. Il rendimento alla scadenza al netto delle
            tasse diminuisce così a un poco allettante meno 1,6 percento. Considerando il carico fiscale, le
            obbligazioni con una cedola e un prezzo elevati sono ben poco interessanti. È un criterio di cui tenere
            conto per la scelta dei titoli. 2.) C’era una volta … l’ufficio tasse che pagava interessi elevati Per anni
            il contribuente ha beneficiato di un generoso tasso d’interesse se pagava in anticipo le imposte dovute. Nel
            frattempo le cose sono cambiate: quasi tutti i cantoni hanno ridotto il tasso allo 0,5 percento o
            addirittura al di sotto. Zugo non versa più interessi. Soltanto nei due cantoni di Appenzello, a Neuchâtel e
            Svitto il tasso d’interesse è ancora pari all’1 percento. Sono molto più elevati gli interessi di mora: ben
            il 6 percento nel cantone di Basilea Campagna. Seguono Argovia, Lucerna, Obvaldo, Sciaffusa e Giura con il 5
            percento e oltre. 3.) Reddito di capitale: le azioni subentrano alle obbligazioni Prima la suddivisione dei
            ruoli era chiara: le azioni significavano utili di capitale esenti da imposte, mentre le obbligazioni
            generavano proventi di capitale soggetti all’imposta sul reddito. Inoltre, dal reddito di capitale viene
            dedotta un’imposta preventiva del 35 percento, di cui l’investitore può richiedere il rimborso con la sua
            dichiarazione fiscale. Sono tuttavia esenti dall’imposta preventiva gli interessi attivi accreditati ai
            clienti che non superano i 200 franchi per anno civile. Tuttavia, questa schematizzazione fiscale è ora
            notevolmente cambiata: lo scorso anno le azioni non hanno praticamente conseguito utili di capitale, d’altro
            canto i redditi di capitale sono molto più costanti. Come mostra il grafico, il rendimento del dividendo
            supera nettamente il 3 percento, mentre gli interessi riscossi sulle obbligazioni e sui depositi bancari
            hanno subito una massiccia erosione. Quando le blue chip svizzere, tra cui Nestlé, Novartis o Roche, versano
            i loro abbondanti dividendi, anche il fisco gongola. Per il rimborso dell’imposta preventiva occorre
            ricordare che il diritto si estingue se la richiesta non viene presentata entro tre anni. Le azioni rendono
            molto di più Se il rendimento delle obbligazioni della Confederazione a dieci anni è sceso al di sotto dello
            zero, il rendimento del dividendo nello Swiss Market Index supera il 3 percento. 4.) Per le azioni tenere
            d’occhio i dividendi esenti da imposte Il crescente carico fiscale descritto al punto 3.) sui redditi da
            dividendi si alleggerisce un po’ poiché numerose aziende procedono alle loro distribuzioni attingendo alle
            riserve da apporti di capitale che, a differenza dei dividendi, sono esenti dall’imposta sul reddito. Queste
            risorse derivano, per esempio, dall’aggio realizzato con un aumento di capitale. Lo scorso anno le società
            svizzere quotate in borsa hanno versato riserve da apporti di capitale per un totale di 14 miliardi di
            franchi. Attualmente circa 70 società possono avvalersi di questa forma di distribuzione, ma non tutte ne
            fanno uso. Nella scelta di un’azione vale dunque la pena di considerare, oltre al rendimento dei dividendi,
            anche la riserva da apporti di capitale. 5.) Deduzione forfetaria da non dimenticare Per la gestione
            patrimoniale da parte di terzi sono deducibili, a seconda dei cantoni, fino a 15’000 franchi l’anno
            dall’imposta sul reddito. Anche gli investitori, che non hanno un mandato di gestione patrimoniale e si
            occupano personalmente dei propri investimenti, possono far valere deduzioni, in particolare per i diritti
            di custodia, le spese di tenuta conto, le spese per la cassetta di sicurezza e i costi delle attestazioni
            fiscali. Invece delle deduzioni singole, di norma vale la pena di sfruttare la deduzione forfetaria che, a
            seconda dei cantoni, va dallo 0,5 al 3 per mille del patrimonio. È comunque previsto un tetto massimo che a
            San Gallo e Soletta, dove è concesso l’importo più elevato, ammonta a 15’000 franchi. In Vallese, invece, il
            limite della deduzione forfetaria è di soli 1000 franchi. Alla Banca Migros l’attestazione fiscale nel
            Premium Banking e nella gestione patrimoniale è esente da spese. Anche i clienti detentori di Mi-Fonds
            ottengono gratuitamente le informazioni sui valori fiscali. 6.) Gli investimenti di capitale in Svizzera
            sono fiscalmente vantaggiosi Chi dichiara regolarmente i titoli esteri al fisco svizzero non ottiene il
            rimborso automatico di tutta la ritenuta estera alla fonte. Per questo deve avere compilato il modulo DA-1
            da richiedere all’ufficio delle contribuzioni. In tal modo l’investitore svizzero riceve il rimborso di un
            computo globale d’imposta forfetario, che di norma ammonta al 15 percento della distribuzione. Diventa
            tuttavia più complicato per la quota della ritenuta alla fonte che supera questa aliquota percentuale: il
            rimborso dell’importo deve essere richiesto dal contribuente con un altro modulo, messo a disposizione dal
            rispettivo stato. Alcuni stati esigono inoltre un’attestazione originale della banca – in questi casi un
            normale conteggio dei dividendi non è sufficiente. Spesso la procedura si protrae per diversi mesi ed è
            molto laboriosa. Ecco perché numerosi investitori si arrendono di fronte alla corsa a ostacoli della
            burocrazia. 7.) Acquistare e vendere titoli in tempo utile L’imposizione dei redditi di capitale può essere
            ridotta anche scegliendo i tempi giusti per le operazioni. La vendita dovrebbe infatti avvenire poco prima
            della distribuzione dei dividendi e degli interessi, invece l’acquisto poco dopo la distribuzione. Nel caso
            delle obbligazioni il motivo è rappresentato dagli interessi pro rata, ossia la quota degli interessi annui
            che maturano entro la scadenza del loro pagamento. Spettano al venditore e rappresentano un utile di
            capitale esente da imposte. Al momento della scadenza del pagamento degli interessi il possessore percepisce
            la distribuzione, ma deve dichiararla al fisco come reddito. Considerazioni analoghe riguardano le azioni.
            Poco prima del pagamento del dividendo sono vendute a prezzi più elevati perché il mercato sconta già la
            distribuzione. Una volta che sono stati pagati i dividendi, il prezzo dell’azione scende, quindi può essere
            acquistata a una quotazione più conveniente. Ma attenzione, una tenuta troppo breve non è consigliabile:
            prima di tutto l’operazione è soggetta alla tassa di bollo, in secondo luogo una procedura sistematica di
            questo tipo può essere giudicata dal fisco come elusione tributaria (v. in proposito anche il punto 8.). 8.)
            L’etichetta «professionale» come campanello d’allarme Chi acquista e vende azioni troppo assiduamente può
            essere considerato dall’autorità fiscale come «commerciante professionale di titoli». Gli utili sono dunque
            tassati come reddito da attività lucrativa indipendente e vengono prelevati i contributi alle assicurazioni
            sociali per AVS, AI, IPG e AD. Ciò interessa gli investitori che scambiano spesso volumi elevati, finanziano
            le proprie operazioni con ingenti capitali di terzi oppure utilizzano derivati su vasta scala. Alcuni anni
            fa le autorità erano ancora eccessivamente severe in questo ambito, ma nel frattempo si è affermata una
            prassi un po’ più accomodante. 9.) Lotto e case da gioco: ecco le nuove regole Dal 2013 le vincite al lotto
            fino a 1000 franchi sono esenti dall’imposta preventiva. Dal 2014 queste cifre di modesta entità non sono
            soggette neppure all’imposta sul reddito, almeno ai fini dell’imposta federale diretta. Inoltre un forfait
            del 5 percento della vincita al lotto può essere dedotto come costo della puntata, fino a un massimo di 5000
            franchi. Dal 1° gennaio 2016 anche i cantoni devono avere stabilito un limite libero e una deduzione
            forfetaria per le vincite al lotto. Numerosi cantoni, tra cui Zurigo, hanno già deciso di riprendere le
            aliquote dell’imposta federale diretta. È importante sapere che, a differenza delle vincite al lotto, le
            somme vinte nelle case da gioco svizzere sono esenti da imposte per qualunque ammontare. 10.) Il risparmio
            assicurativo non diminuisce le tasse Una volta si consigliava di detenere investimenti a tasso fisso nelle
            assicurazioni, per esempio sotto forma di una polizza vita con fondi obbligazionari. Per la durata del
            contratto, infatti, gli interessi maturati non sono soggetti a imposte. Tuttavia, con gli attuali tassi
            bassi, il risparmio fiscale è spesso molto inferiore ai costi elevati di una soluzione assicurativa.
        </body>
    </Document>
    <Document>
        <url>https://blog.migrosbank.ch/it/autore/ham/</url>
        <id>F201D02481469D90FC5A5003ADC01BEE</id>
        <title>Benjamin Hampl, Autore di Banca Migros</title>
        <body>Il termine «investimento sostenibile» non è una denominazione protetta. Ogni offerente ha sviluppato una
            propria definizione di fondi sostenibili. Grazie ai marchi di qualità è più facile comprenderne il
            significato esatto. Continuare a leggere
        </body>
    </Document>
    <Document>
        <url>https://blog.migrosbank.ch/it/le-lunghe-durate-sono-particolarmente-interessanti/</url>
        <id>960450332057F31C2B66702DAE5CCE8C</id>
        <title>Le lunghe durate sono particolarmente interessanti - Banca Migros</title>
        <body>Quest’anno il calo più marcato dei tassi ha riguardato l’ipoteca fissa con scadenza decennale. Il
            sovrapprezzo rispetto alle durate brevi si è dunque notevolmente assottigliato. Inoltre la Banca Migros
            offre da subito agevolazioni Start ancora più allettanti. La sicurezza ha il suo prezzo. Chi stipula
            un’ipoteca fissa a lungo termine si mette al riparo da un possibile aumento dei tassi. Ecco perché
            un’ipoteca fissa a dieci anni costa di più di una a due anni. Dal 2006 il differenziale si collocava su una
            media di 110 punti base, ma nel frattempo si è ridotto ad appena 40 punti base. Come illustra il grafico, il
            tasso d’interesse dell’ipoteca fissa a due anni è praticamente fermo sull’1 percento da cinque anni. Per la
            durata decennale occorreva invece molta più pazienza. All’inizio del 2014 costava pur sempre il 2,5 percento
            ed era relativamente poco allettante. Solo allora è cominciato lo scivolone dei tassi anche sulla parte
            lunga della curva. Solo dall’inizio di quest’anno l’ipoteca fissa a dieci anni ha lasciato sul terreno altri
            40 punti base. Non è mai stata così conveniente, fatta eccezione per la settimana successiva all’abolizione
            del cambio minimo con l’euro da parte della Banca nazionale. La flessione dei tassi sulle durate lunghe è
            arrivata in ritardo Evoluzione dei tassi delle ipoteche fisse a due e dieci anni dal 2006. Le ipoteche con
            durate lunghe sono dunque diventate molto più interessanti. D’altro canto, in una strategia di finanziamento
            non conviene puntare tutto su un’unica carta. Generalmente vale la pena di combinarle con durate brevi o con
            un’ipoteca Libor per mettersi al riparo dalle diverse evoluzioni possibili dei tassi. Anche il tasso
            dell’ipoteca Libor è ai minimi storici con l’attuale 0,8%. Ma pure un finanziamento basato esclusivamente su
            ipoteche Libor ha i suoi svantaggi rispetto a una strategia mista: in caso di un’inversione di rotta dei
            tassi, se la curva torna a verticalizzarsi, i tassi delle ipoteche fisse salgono prima di quelli delle
            ipoteche Libor. In questo caso si potrebbe essere costretti a passare a un’ipoteca fissa a condizioni
            svantaggiose. L’attuale situazione dei proprietari immobiliari può risultare difficilmente più favorevole:
            oltre ai tassi vantaggiosi è molto diminuito il rischio di un surriscaldamento del mercato. Questa
            rallegrante conclusione vale tuttavia solo per coloro che sono già proprietari. Chi deve ancora acquistare
            un immobile si scontra invece con notevoli ostacoli al finanziamento (v. «Tassi ipotecari ai minimi storici
            – ma non per tutti»). La Banca Migros sostiene comunque i neoproprietari e i clienti che passano alla Banca
            Migros con un’agevolazione Start, che comporta una riduzione del tasso di 0.15% percento nei primi cinque
            anni (vedi riquadro). Inoltre, a differenza di numerose altre banche, la Banca Migros non applica tassi
            maggiorati alle ipoteche di secondo grado.
        </body>
    </Document>
    <Document>
        <url>https://blog.migrosbank.ch/it/ipoteca-pro-e-contro-delle-durate-lunghe/</url>
        <id>E47B2374B77869504FCEAA61066EBD80</id>
        <title>Pro e contro delle durate lunghe - Ipoteca Banca Migros</title>
        <body>I prestiti ipotecari non sono mai stati così vantaggiosi. Vale la pena di vincolarsi ai tassi ai minimi
            storici con un’ipoteca fissa a dieci anni? Basta essere consapevoli dei rischi. I tassi ipotecari si trovano
            tuttora sui minimi storici. Soprattutto le lunghe durate sono diventate ancora più convenienti nel corso
            della primavera. Hanno così reagito in modo particolarmente deciso all’introduzione dei tassi negativi da
            parte della Banca nazionale. In considerazione di ciò numerosi proprietari di case si chiedono se vincolarsi
            al livello minimo dei tassi con un’ipoteca fissa a lunga scadenza. L’interesse è incentrato sulle durate
            decennali.   Come vivrò tra dieci anni? Le scadenze decennali sono senz’altro consigliabili, a condizione di
            essere consapevoli dei rischi che comportano. Infatti un vincolo così lungo presuppone che nel prossimo
            decennio la situazione abitativa personale non cambi. Ma nella vita i programmi mutano più spesso di quanto
            vorremmo. Nuovo posto di lavoro, perdita dell’occupazione, divorzio, decesso del coniuge: questi importanti
            eventi negativi possono portare alla vendita dell’immobile. Se il nuovo proprietario non vuole proseguire il
            prestito ipotecario, il venditore deve estinguerlo. Per questo la banca addebita spese di uscita tanto più
            elevate quanto più lunga è la durata residua del finanziamento. Chi vuole vincolarsi meno a lungo in
            considerazione di questo rischio sceglie, per esempio, un’ipoteca fissa a due, tre o cinque anni. Il nostro
            consiglio: rivolgetevi a un esperto. La Banca Migros non offre solo condizioni vantaggiose, ma anche una
            consulenza professionale che vi aiuterà a trovare la combinazione vincente per il finanziamento. Maggiori
            informazioni all’indirizzo bancamigros.ch.
        </body>
    </Document>
    <Document>
        <url>https://blog.migrosbank.ch/it/la-bns-puo-stare-a-guardare/</url>
        <id>8B832FA3CEC6EB506E91906B542121E3</id>
        <title>La BNS può stare a guardare - Banca Migros</title>
        <body>La Banca centrale europea (BCE) ha ammorbidito ancora la sua politica monetaria. Come va interpretato
            questo passo? E la Banca nazionale svizzera (BNS) deve abbassare di nuovo i suoi tassi di riferimento? La
            BCE riduce il tasso sui depositi di altri 10 punti base al meno 0,4 percento. Che cosa significa
            concretamente? La BCE aveva accennato da mesi a un intervento di questa portata, di conseguenza i mercati
            dei cambi dovrebbero registrare solo movimenti contenuti. Per la BCE il tasso sui depositi è importante
            soprattutto perché nell’ambito del suo programma di quantitative easing può acquistare solo obbligazioni con
            rendimenti superiori a questa soglia. La BCE ha inoltre deciso di incrementare il volume di acquisti di
            altri 20 miliardi a 80 miliardi di euro al mese. Ha dunque dovuto adeguare anche il tasso sui depositi,
            altrimenti potrebbe non aver trovato più obbligazioni realmente acquistabili. Ora la Banca centrale vuole
            poter ricorrere anche a titoli di debito di imprese al di fuori del settore finanziario con un rating
            considerato sicuro. La BCE continua a puntare il suo obiettivo sull’acquisto di obbligazioni. Questo conta
            per la Svizzera. In particolare la BCE ha ridotto solo dello 0,05 percento portandolo a zero il cosiddetto
            tasso ufficiale di riferimento, il principale strumento di politica monetaria. Rimane così salvaguardato un
            certo spread con la Svizzera. Quanto è forte la pressione sulla BNS per un nuovo taglio dei tassi? La BNS
            non ha l’esigenza immediata di ridurre ulteriormente i tassi. Neppure un provvisorio indebolimento dell’euro
            nei confronti del franco dovrebbe indurla a intervenire. I cambi delle divise hanno spesso un andamento
            erratico. Persino in occasione del recente intervento della banca centrale giapponese lo yen è crollato, poi
            ha recuperato vigorosamente terreno. La BNS dovrebbe adottare contromisure soltanto in caso di un prolungato
            apprezzamento del franco. Inoltre esistono altre opzioni oltre al taglio dei tassi: tra queste citiamo in
            particolare gli interventi diretti sul mercato dei cambi e una certa riduzione del limite di esonero, a
            partire dal quale viene calcolato il tasso negativo. Dal punto di vista della Svizzera la decisione della
            BCE avrebbe potuto essere ancora peggiore, ma il trend globale verso i tassi negativi non è preoccupante?
            Proprio così. Solo poco tempo fa un simile sviluppo sarebbe stato ritenuto impossibile. Come mostra il
            grafico, il volume mondiale dei titoli di stato con rendimenti negativi ha superato nel frattempo i 6000
            miliardi di dollari. Ormai è un fenomeno diffuso che lo Stato può assumere debiti e, addirittura,
            guadagnarci. Con i tassi bassi le banche centrali vogliono ridare slancio alla congiuntura e condurre
            l’inflazione verso il target del 2 percento. Ma in Europa e in Giappone la ripresa rimane debole e
            soprattutto i tassi d’inflazione hanno praticamente marciato sul posto. Per questo le banche centrali, ormai
            disperate, cercano di aumentare sempre di più la dose delle loro iniezioni di liquidità. Quando lo Stato
            guadagna con i debiti Volume mondiale di titoli di stato con rendimenti negativi. Considerando questo magro
            risultato che cosa depone a favore dei tassi negativi? È vero che l’effetto diretto sulla congiuntura è
            molto modesto. Nell’Eurozona i tassi negativi sui depositi non hanno praticamente migliorato né la
            concessione di crediti alle imprese né l’attività d’investimento. Tuttavia i tassi negativi hanno ancora un
            effetto importante: inducono un indebolimento della moneta. Per la Svizzera ciò riveste un ruolo rilevante,
            perché il franco è notoriamente molto sopravvalutato. I tassi negativi hanno provocato un forte deflusso di
            capitali stranieri. A differenza del franco, l’euro non è affatto sopravvalutato (v. anche «L’euro n’existe
            pas»). Tuttavia la BCE si espone al sospetto di voler innescare una spirale al ribasso di portata mondiale
            con la sua aggressiva politica dei tassi. Per questo motivo lo scetticismo nei confronti dei tassi negativi
            è aumentato parecchio di recente, soprattutto negli Stati Uniti e in Gran Bretagna. Queste voci critiche
            sono state tra l’altro confermate dalle recenti esperienze in Giappone. Il 29 gennaio la banca centrale
            giapponese ha annunciato a sorpresa di ricorrere anch’essa allo strumento dei tassi negativi. Poi che cosa è
            successo? Immediatamente dopo l’annuncio, l’indice di borsa giapponese è decollato. Infatti i tassi bassi
            sono generalmente propizi alle azioni. Ma poi il clima sul mercato ha subito una brusca inversione di rotta:
            l’indice Nikkei ha perso il 10 percento entro metà febbraio, il settore bancario addirittura il 24 percento.
            Perché? I tassi negativi assottigliano i margini delle banche. Ma ciò provoca una stretta creditizia, quindi
            l’esatto contrario della sferzata auspicata. La reazione negativa della borsa ha avuto anche un secondo
            motivo: sempre più sui mercati finanziari si afferma l’idea che le banche centrali non dovrebbero abusare
            ulteriormente dei propri mezzi. Mentre i rischi di questa politica monetaria aumentano, l’effetto di stimolo
            si riduce costantemente. Inoltre i mercati privilegiano il quantitative easing (quindi l’acquisto di
            obbligazioni da parte delle banche centrali) rispetto ai tassi negativi perché questo strumento è stato
            esplorato meglio, di conseguenza dà adito a una minore incertezza. Sarebbe dunque positivo anche per la
            Svizzera? In realtà la BCE potrebbe avere ormai quasi «finito le munizioni». Questo è importante soprattutto
            per la Svizzera, perché in nessun altro paese al mondo i tassi sono scesi in territorio così negativo come
            da noi. La Svizzera è diventata un laboratorio sperimentale agli occhi del mondo di fronte all’interrogativo
            vitale di quanto possano scendere i tassi prima di scatenare una fuga nei contanti. Se questo evento non si
            è ancora verificato, è soprattutto perché i tassi d’interesse sui conti di risparmio sono tuttora in
            territorio positivo. Ma questo fragile equilibrio potrebbe rompersi se la BNS agisse troppo in fretta sui
            tassi. Inoltre la Banca nazionale non dovrebbe spingersi fino al limite estremo per mantenere un certo
            margine di manovra, ad esempio se la Gran Bretagna dovesse lasciare l’Unione europea.
        </body>
    </Document>
    <Document>
        <url>https://blog.migrosbank.ch/it/tag/bce-it/</url>
        <id>73E967892ACA225702807BD6B14EF905</id>
        <title>BCE Archivio - Banca Migros</title>
        <noindex>noindex,follow</noindex>
        <body>La Banca centrale europea (BCE) ha ammorbidito ancora la sua politica monetaria. Come va interpretato
            questo passo? E la Banca nazionale svizzera (BNS) deve abbassare di nuovo i suoi tassi di riferimento?
            Continuare a leggere
        </body>
    </Document>
    <Document>
        <url>https://blog.migrosbank.ch/it/pagina/8/</url>
        <id>96E7D3E3102B61815D9D1814C17365AC</id>
        <title>Blog Banca Migros</title>
        <body>La Banca Migros aumenta il numero di possibilità di prelevare contanti senza spese. D’ora in poi i clienti
            della Banca Migros potranno ritirare denaro anche negli shop delle stazioni di servizio Migrol. Continuare a
            leggere
        </body>
    </Document>
    <Document>
        <url>https://blog.migrosbank.ch/it/2017-lanno-dei-mercati-allinsegna-della-politica/</url>
        <id>C8600DA1BD2243C60954687AC88775F6</id>
        <title>2017 – l’anno dei mercati all’insegna della politica - Banca Migros</title>
        <body>Il 2017 ci mostra ancora una volta in tutta la loro evidenza le infinite sfaccettature del mondo delle
            borse e l’ampio ventaglio di reazioni degli investitori. Alla fine sappiamo quello che ci era già chiaro
            prima: nessuno sa dove siamo diretti nel breve termine. «Ottobre è uno dei mesi particolarmente pericolosi
            per speculare sul mercato azionario», scriveva Mark Twain già oltre 120 anni fa. Nel suo romanzo «Pudd’nhead
            Wilson» lo scrittore americano ha fatto quindi subito aggiungere al protagonista David Wilson: «Gli altri
            sono luglio, gennaio, settembre, aprile, novembre, maggio, marzo, giugno, dicembre, agosto e febbraio.» No,
            in questa sede non vogliamo certamente fare i profeti di sventure anticipando un tracollo, anche se in
            passato ottobre è risultato essere uno dei mesi peggiori per la borsa. Le borse dominate dalla politica
            hanno vita breve Ma passiamo brevemente in rassegna questo 2017. Qual è stato il fil rouge dell’anno?
            Esatto: i rischi politici. A inizio anno le guerre commerciali minacciate dal presidente americano Donald
            Trump, in primavera le elezioni nei Paesi Bassi e, poco dopo, le presidenziali in Francia, davanti alle
            quali schiere di analisti, economisti e media finanziari ci hanno instancabilmente messo in guardia facendo
            a gara a prospettare uno scenario più apocalittico dell’altro. D’altro canto le menti accorte ci hanno
            tranquillizzato con l’esortazione a tenere duro: “Le borse dominate dalla politica hanno vita breve”. Per
            finire, né i Paesi Bassi né la Francia si sono spostati a destra, riservando una bella lezione agli
            spauracchi delle borse Geert Wilders e Marine Le Pen. Nell’imminenza delle elezioni si profetizzava un
            tracollo, ma poi i mercati azionari europei hanno guadagnato parecchio terreno sulla scia di una ritrovata
            serenità. I mercati azionari mondiali all’insegna della politica Indicizzato: 1.1.2017=100; in franchi
            svizzeri. Fonte: Bloomberg In passato le fasi di flessione indotte dai contrasti con la Corea del Nord si
            sono sempre rivelate un’opportunità di acquisto, anche sulla borsa sudcoreana di Seul. Verso la fine
            dell’estate i rischi politici si sono riaffacciati all’orizzonte. Se la Corea del Nord continuerà con le sue
            minacce, la reazione farà «fuoco e fiamme e avrà una furia che il mondo non ha mai visto prima», ha tuonato
            Trump contro il dittatore nordcoreano Kim Jong-un. Il botta e risposta ha fatto precipitare le borse di
            tutto il mondo, ma solo per poco tempo, perché già in settembre Wall Street ha registrato un nuovo massimo
            storico. Nonostante o proprio a causa del braccio di ferro tra i due capi di stato, numerosi investitori
            hanno dato ascolto a un altro vecchio detto: «Compra quando tuonano i cannoni». Naturalmente non vogliamo
            banalizzare il rischio di uno scontro armato tra «The Donald» e «Super Kim», perché una guerra avrebbe
            effetti devastanti e causerebbe sofferenze indicibili. In passato, tuttavia, le fasi di flessione indotte
            dai contrasti con la Corea del Nord si sono sempre rivelate un’opportunità di acquisto, anche sulla borsa
            sudcoreana di Seul. In proposito citiamo volentieri ancora una volta Mark Twain: «La storia non si ripete,
            ma qualche volta fa rima con se stessa.» E ci viene subito in mente «la storia infinita». No, non l’omonimo
            romanzo di Michael Ende, ma la ricerca di Mario Draghi del momento giusto per voltare le spalle alla
            politica monetaria ultraespansiva della Banca centrale europea (BCE). I fautori e i critici della politica
            monetaria poco convenzionale sono da molto tempo unanimi su un punto: le misure di politica monetaria della
            BCE non possono proseguire all’infinito. La questione del momento di uscire riducendo gli acquisti di
            obbligazioni (tapering) o con i primi aumenti dei tassi d’interesse diventa sempre più importante, anche in
            considerazione del fatto che negli Stati Uniti la banca centrale ha già provveduto con i primi interventi. È
            possibile che Draghi annunci il tapering alla riunione della BCE del prossimo 26 ottobre. Gli acquisti di
            obbligazioni non saranno comunque ridotti prima dell’inizio del 2018. «Schema di Ponzi, frode, gigantesca
            bolla speculativa» si dice sui bitcoin da un lato, «la più grande rivoluzione nel sistema monetario
            internazionale, prossima moneta di riferimento a livello mondiale» si sostiene dall’altro. A proposito di
            politica della banca centrale e di sovrabbondanza di moneta, sembra che l’ex vicepresidente americano e
            premio Nobel per la pace Al Gore abbia dichiarato una volta: «Sono un grande fan dei bitcoin… La
            regolamentazione della massa monetaria deve essere depoliticizzata». Praticamente nessun termine finanziario
            ha occupato così tante prime pagine dei giornali dall’inizio dell’anno come la moneta virtuale bitcoin con i
            suoi spettacolari guadagni. Bitcoin in dollari USA Fonte: Bloomberg Ma contemporaneamente gli animi si
            dividono sulla criptovaluta. «Schema di Ponzi, frode, gigantesca bolla speculativa» si dice da un lato, «la
            più grande rivoluzione nel sistema monetario internazionale, prossima moneta di riferimento a livello
            mondiale» si sostiene dall’altro. Come quasi sempre succede quando le opinioni sono così diverse su un
            argomento, presumibilmente la verità si colloca da qualche parte nel mezzo. Attualmente in Svizzera anche
            l’iniziativa Moneta intera vuole rivoluzionare il sistema finanziario, mentre a livello internazionale il
            dibattito sull’abolizione dei contanti si fa sempre più vivace. La politica rimarrà quindi un tema sui
            mercati finanziari anche dopo il 2017.
        </body>
    </Document>
    <Document>
        <url>https://blog.migrosbank.ch/it/perche-la-crisi-immobiliare-non-e-arrivata/</url>
        <id>59FA20EB8FF704D34FDA16388D25FCD2</id>
        <title>Perché la crisi immobiliare non è arrivata - Banca Migros</title>
        <body>Lo spettro di una bolla immobiliare in Svizzera è sparito dai mass media. I precedenti allarmi si basavano
            soprattutto sulla previsione di uno shock sul fronte dei tassi, che tuttavia non si è verificato. Oggi il
            dibattito sul mercato immobiliare è tornato più obiettivo rispetto ad alcuni anni fa. In particolare si sono
            dimostrati infondati gli scenari drammatici di un brusco aumento dei tassi. Nel marzo 2012 la trasmissione
            «Kassensturz», per esempio, ha presentato un servizio intitolato «Se scoppia la bolla immobiliare» e ha
            diffuso il seguente grafico. Gli spettatori si sono visti presentare calcoli nei quali l’onere mensile di un
            prestito ipotecario di 800‘000 franchi sarebbe potuto esplodere dagli attuali 1000 fino a 5333 franchi, se
            il tasso fosse passato dall’1,5 all’8 percento. «Molti si troverebbero costretti a vendere la casa»,
            sentenziava «Kassensturz». Con questo grafico «Kassensturz» ha lanciato l’allarme di una bolla immobiliare
            nel marzo 2012. Così è stato raffigurato l’onere mensile di un mutuo ipotecario di 800’000 franchi in caso
            di aumento dei tassi. In realtà gli interessi non sono aumentati, bensì hanno proseguito la loro discesa. A
            ciò si aggiunge che molti proprietari immobiliari hanno stipulato prestiti ipotecari a lungo termine per
            mettersi al riparo da un rialzo dei tassi. Attualmente potete vincolare il tasso dell’1,5 per otto anni.
            Sulla scorta dell’esempio di «Kassensturz» con un mutuo di 800‘000 franchi ciò significa che, grazie ai
            tassi vantaggiosi, i proprietari immobiliari risparmiano complessivamente 42’700 franchi rispetto
            all’affitto di un oggetto analogo in questi otto anni (il calcolo esatto è riportato nella rubrica
            seguente). Inoltre è obbligatorio rimborsare l’ipoteca ogni anno versando una somma prestabilita.
            Nell’esempio in questione l’ammortamento su otto anni raggiunge 69‘300 franchi. Se l’ipoteca scade alla
            conclusione di questo periodo, l’anticipo sulla casa può essere cumulativamente ridotto dei due suindicati
            importi (42‘700 franchi più 69‘300 franchi), ossia da 800‘000 a 688’000 franchi. La vulnerabilità di fronte
            a un rialzo dei tassi diminuisce così anno dopo anno. Se lo scenario di uno shock dei tassi era molto
            azzardato già tre anni fa, oggi lo è ancora di più: il rendimento delle obbligazioni della Confederazione
            con una durata trentennale si colloca attualmente sullo 0,5 percento appena. Eppure le banche continuano ad
            applicare un tasso teorico compreso tra il 4,5 e il 5 percento per valutare se il prestito ipotecario
            concesso è sostenibile per l’acquirente dell’immobile. Questo importante ostacolo alla concessione di
            finanziamenti dimostra che il mercato immobiliare svizzero rimane stabile anche se prima o poi i tassi
            ricominceranno a salire. Anche questi articoli potrebbero interessarvi: La vecchiaia non deve essere un Peso
            Pro e contro delle durate lunghe Arrivano tempi migliori per gli inquilini
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/4/</url>
        <id>806F6996C48E730D5F5B2B3105DE75F1</id>
        <title>Finanza e dintorni Archives - Page 4 of 12 - Banca Migros</title>
        <noindex>noindex,follow</noindex>
        <body>Dopo il decesso di un cliente la Banca Migros blocca provvisoriamente i suoi conti e depositi, per
            tutelare gli interessi degli eredi. I familiari si trovano regolarmente confrontati con numerose domande in
            proposito. Continuare a leggere
        </body>
    </Document>
    <Document>
        <url>https://blog.migrosbank.ch/it/aumentano-i-prezzi-dei-terreni-quali-vantaggi/</url>
        <id>B13D06B933D70C1357BC80C6B03D4540</id>
        <title>Aumentano i prezzi dei terreni: quali vantaggi? - Banca Migros</title>
        <body>Con i tassi d’interesse così bassi sempre più proprietari immobiliari si chiedono se la casa propria serva
            anche come investimento. La risposta dipende molto dall’evoluzione dei prezzi del terreno. La proprietà
            abitativa è un bene particolare: da un lato offre un vantaggio diretto perché consente di viverci. Così come
            ogni oggetto di uso comune, anche una casa si deprezza con il tempo, ma più lentamente rispetto, per
            esempio, a una macchina. Vale la regola che in 40 anni il valore diminuisce del 40 percento circa, se non
            sono effettuati interventi di ristrutturazione. D’altro canto l’immobile dove si vive ha anche il carattere
            di un bene d’investimento. Il principale fattore dell’evoluzione del valore è il prezzo del terreno che,
            contrariamente allo stabile, non è sottoposto a svalutazione con il passare del tempo. I proprietari
            immobiliari si chiedono quindi fino a che punto la proprietà fondiaria è indicata come investimento. Il
            grafico offre una buona visione d’insieme: dal 1978 l’indice CIFI dei prezzi del terreno si è praticamente
            quadruplicato. A prima vista sembra un aumento esponenziale, ma calcolato su base annua ammonta solo al 4
            percento. E l’incremento reale del prezzo, considerando l’inflazione, si attesta sul 2 percento appena.
            Confrontiamo questa evoluzione con le altre principali categorie di asset: l’oro è andato peggio del terreno
            e pesano anche le forti oscillazioni della sua quotazione. I prezzi dei terreni sono aumentati così tanto
            Evoluzione dei prezzi di diversi asset dal 1978: il maggior incremento riguarda i prezzi delle azioni
            svizzere. L’indice CIFI dei prezzi dei terreni è in linea con le obbligazioni svizzere. Il fanalino di coda
            è il prezzo dell’oro in franchi, ma anche per questo metallo prezioso l’aumento del valore è molto superiore
            a quello del tasso d’inflazione. Le obbligazioni hanno conseguito un rendimento straordinariamente costante.
            Un investimento effettuato nel 1978 ha quintuplicato il suo valore, tra l’altro senza flessioni
            significative. Tuttavia, con i tassi ai minimi storici, nei prossimi anni le obbligazioni offriranno solo
            guadagni modesti. In questo confronto della performance le prime della classe sono indiscutibilmente le
            azioni: ogni anno la borsa svizzera è progredita di oltre il 6 percento. Come indica il grafico, le due
            ultime crisi dei mercati azionari sono state più pesanti del crollo dei prezzi dei terreni negli anni
            novanta, ma le azioni hanno recuperato le perdite molto più in fretta. Se utilizziamo come parametro
            l’evoluzione storica, l’apprezzamento dei terreni è senz’altro interessante. E fino a quando le aree
            edificabili rimangono un bene raro, i proprietari immobiliari beneficeranno di un aumento dei prezzi anche
            in futuro.
        </body>
    </Document>
    <Document>
        <url>https://blog.migrosbank.ch/it/cio-che-conta-e-il-servizio-al-cliente/</url>
        <id>2FEC7691C17B8B747873A315A1201A49</id>
        <title>«Ciò che conta è il servizio al cliente» - Banca Migros</title>
        <body>Gottlieb Duttweiler ha fondato la Banca Migros circa sessant’anni fa. Le idee che lo hanno ispirato allora
            come imprenditore sono sempre attuali. Lo dimostrano il nuovo video aziendale sulla Banca Migros e il
            ‘dietro le quinte’. Gottlieb Duttweiler amava l’acqua. Lo rivelano le fotografie che lo ritraggono mentre
            nuota nel lago di Zurigo, con il suo sorrisetto birichino sotto il cappello di paglia. Nell’acqua comincia
            anche il nuovo video aziendale della Banca Migros. «Il nostro obiettivo è presentare allo spettatore i
            principali vantaggi della Banca Migros in maniera avvincente per la durata di un minuto e mezzo», spiega il
            responsabile del Marketing Matthias Hunn nel ‘dietro le quinte’. Il ‘dietro le quinte’ consente di conoscere
            la complessa realizzazione tridimensionale delle animazioni nel video aziendale. In un certo senso si tratta
            di «scultura classica nello spazio virtuale», spiega l’artista 3D Christian Schwaller. Un esempio è
            rappresentato dagli sciami di farfalle svolazzanti durante il filmato. L’effetto farfalla designa il
            fenomeno che piccoli eventi possono avere grandi conseguenze. Proprio come è avvenuto con la fondazione
            della Banca Migros da parte di Gottlieb Duttweiler nel 1958: da un inizio modesto con appena tre impiegati,
            è sorta una delle principali banche svizzere, con oltre 800’000 clienti e un totale di bilancio superiore ai
            40 miliardi di franchi. Nel XX secolo nessun altro imprenditore svizzero ha realizzato di più di Gottlieb
            Duttweiler nel nostro paese. Duttweiler si ispirava al principio che il capitale non deve essere fine a se
            stesso. «Il guadagno deve essere fondato sullo spirito di servizio», recitava il suo credo. Duttweiler ha
            voluto mettere in pratica questa convinzione anche nel settore bancario quasi sessant’anni fa, in un momento
            in cui con le sue idee era riuscito da tempo a fare breccia nel commercio al dettaglio. Secondo lui, nel
            settore finanziario mancavano invece l’orientamento verso il cliente e tassi d’interesse allettanti per la
            vasta cerchia della popolazione svizzera. Con la Banca Migros ha quindi fondato un istituto che si ispira ai
            valori cooperativistici, che non punta alla massimizzazione dell’utile, ma al bene dei proprio clienti e
            dell’intera società. Per questo sono determinanti strutture e processi imprenditoriali snelli e i risparmi
            così conseguiti vanno a diretto vantaggio dei clienti della Banca Migros sotto forma di condizioni
            interessanti. «Avere successo», osservava Duttweiler in proposito, «significa dare, sempre e continuamente.»
            Un bel risultato: nessun altro istituto finanziario fondato da allora ha raggiunto una crescita analoga a
            quella della Banca Migros nel nostro paese. Nonostante ciò la Banca Migros è rimasta una banca con i piedi
            per terra, ben radicata nel mercato svizzero. Una banca che segue con coerenza una cauta politica dei
            rischi, rinunciando all’Investment Banking e ai bonus eccessivi. In altre parole una banca che si ispirerà
            anche in futuro al leitmotiv di Duttweiler: «Ciò che conta è il servizio al cliente.»
        </body>
    </Document>
    <Document>
        <url>https://blog.migrosbank.ch/it/tag/gottlieb-duttweiler-it/</url>
        <id>AA18EEDE5913135CADF37019690DCEC2</id>
        <title>Gottlieb Duttweiler Archivio - Banca Migros</title>
        <noindex>noindex,follow</noindex>
        <body>Gottlieb Duttweiler ha fondato la Banca Migros circa sessant’anni fa. Le idee che lo hanno ispirato allora
            come imprenditore sono sempre attuali. Lo dimostrano il nuovo video aziendale sulla Banca Migros e il
            ‘dietro le quinte’. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/cliente/</url>
        <id>48D22A0B23F139BB1CE25E81E554096E</id>
        <title>Cliente Archivio - Banca Migros</title>
        <noindex>noindex,follow</noindex>
        <body>Gottlieb Duttweiler ha fondato la Banca Migros circa sessant’anni fa. Le idee che lo hanno ispirato allora
            come imprenditore sono sempre attuali. Lo dimostrano il nuovo video aziendale sulla Banca Migros e il
            ‘dietro le quinte’. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/borsa/pagina/3/</url>
        <id>3242970821FBFEA0056F6483F2A35519</id>
        <title>Borsa Archivio - Page 3 of 7 - Banca Migros</title>
        <noindex>noindex,follow</noindex>
        <body>Il nemico peggiore dell’investitore è la sua psiche. Quanto più è assiduo nel seguire la borsa, tanto più
            tende a prendere decisioni sbagliate. Provate a ignorare le quotazioni per sei mesi: come risulta dal nostro
            test, avrete una percezione completamente diversa del mercato azionario. Continuare a leggere
        </body>
    </Document>
    <Document>
        <url>https://blog.migrosbank.ch/it/i-dolori-di-una-vecchia-banconota/</url>
        <id>278EF73B581560E5D2A9F70CF3EE91AE</id>
        <title>I dolori di una vecchia banconota - Banca Migros</title>
        <body>La scorsa settimana la Banca nazionale svizzera (BNS) ha presentato la nuova banconota da 20 franchi, in
            circolazione dal 17 maggio, quindi nelle mani del popolo svizzero. Ma che cosa succede con la vecchia
            banconota da 20 franchi? Come viene smaltita e che cosa comporta per il nostro ambiente? Abbiamo ricostruito
            le diverse fasi. Un cartone di latte, una confezione di uova, un pane e 500 grammi di carne macinata, basta
            questo per togliermi di torno. Il mio possessore mi consegna alla cassiera della Migros nella sua tenuta
            arancione, riceve qualche moneta di resto e lo scontrino e sparisce. Io, la banconota da 20 franchi, finisco
            nel cassetto buio con le mie compagne di sventura, ossia la banconota da 10 franchi, quella da 100 e quella
            un po’ strana da 50 franchi. Tutto tace. I rumori esterni si ammutoliscono. Tutt’un tratto lo sportello si
            apre: la cassiera libera me e le mie compagne dal buio e ci infila in una busta dal formato C4. Il nostro
            comune destino ci porta in direzione della posta, da dove passiamo a uno sportello della BNS. Uno smistatore
            automatico tecnologicamente all’avanguardia riconosce se ho ancora diritto di esistere. La sentenza è
            immediata: non sono più desiderata. Ecco dunque che sono subito passata dal tritacarte, pressata e distrutta
            nell’inceneritore pubblico. Il motivo del mio destino è la nuova banconota da 20 franchi, in circolazione
            dal 17 maggio 2017. Questa volta senza Arthur Honegger. Nell’ottica di una Svizzera dalle tante
            sfaccettature riproduce il volto creativo del paese. L’elemento principale è la luce. Oltre a un prisma,
            sono raffigurate la Piazza Grande di Locarno, tre farfalle e un mappamondo. Dalla culla alla bara Nella
            nostra storia lo smaltimento è poco piacevole per la banconota da 20 franchi. Ma la sua distruzione ha un
            impatto negativo anche sull’ambiente. La BNS si prefigge l’obiettivo di rendere il più ecologico possibile
            il movimento di contanti, per questo esamina l’intero ciclo di vita delle banconote. Esso spazia dalla
            produzione del cotone alla stampa, dalle transazioni con le banconote fino allo smaltimento. Grafico 1: Le
            fasi del processo nel ciclo di vita delle banconote. Fonte: BNS Secondo uno studio della BNS, il deposito e
            la lavorazione delle banconote è molto inquinante per l’ambiente, mentre lo smaltimento ha un impatto
            trascurabile. La banconota da 20 franchi ha una vita media di due-tre anni. Se volessimo diminuire
            l’inquinamento ambientale del 5%, dovremmo allungare la vita della banconota del 10%. Oltre a Madre Natura,
            anche la nostra banconota da 20 franchi ne sarebbe compiaciuta.
        </body>
    </Document>
    <Document>
        <url>https://blog.migrosbank.ch/it/perche-avanza-sempre-meno-della-rendita-avs/</url>
        <id>3D22BBE8DCD676AAA28DB3FC0074805D</id>
        <title>Perché avanza sempre meno della rendita AVS - Banca Migros</title>
        <body>Le rendite AVS segnano un ristagno e nel 2017 potrebbero addirittura diminuire. Il motivo è da ricercare
            nell’inflazione negativa. Eppure i pensionati devono fare fronte a un costo della vita in continua ascesa.
            Soprattutto le spese sanitarie aumentano vertiginosamente. Un pensionato riceve al massimo 2350 franchi al
            mese dall’AVS, una coppia non supera i 3525 franchi. Nel 2017 questa somma dovrebbe addirittura scendere per
            la prima volta, se il Consiglio federale si attiene al metodo di calcolo in vigore dal 1980. Ma non è
            escluso che il Governo ridefinisca il meccanismo per impedire la temuta diminuzione (maggiori informazioni
            in materia sono pubblicate qui). Le rendite AVS sono sotto pressione a causa dell’inflazione negativa. Lo
            scorso anno l’indice dei prezzi al consumo (IPC) si è ridotto dell’1,1 percento. Nel 2016 si presume una
            flessione dello 0,6 percento. E l’ammontare delle rendite è determinato per metà dall’inflazione e per metà
            dall’andamento delle retribuzioni (il cosiddetto indice misto). In realtà i pensionati non sono confrontati
            con un calo dei prezzi, bensì con un forte aumento delle uscite. Soprattutto le spese sanitarie sono
            letteralmente esplose. Nel 1996 il premio ordinario della cassa malati nell’assicurazione di base ammontava
            ancora a 173 franchi al mese. Vent’anni dopo siamo passati a 428 franchi, ossia 5140 franchi l’anno, pari a
            un rincaro del 148 percento (v. grafico). Nello stesso periodo l’indice nazionale dei prezzi al consumo è
            aumentato appena del 14 percento, contro il 21 percento delle rendite AVS. Ristagno delle rendite ed
            esplosione delle spese sanitarie Le rendite AVS si basano per metà sull’indice dei prezzi al consumo e per
            metà sull’evoluzione delle retribuzioni. Dal 1996 sono aumentate del 21 percento. Nello stesso periodo il
            premio ordinario della cassa malati nell’assicurazione di base è lievitato del 148 percento. La spesa pro
            capite per la casa di cura è salita dell’84 percento (dati: Banca Migros, UST, UFSP, UFAS). Le rendite AVS
            si basano per metà sull’indice dei prezzi al consumo e per metà sull’evoluzione delle retribuzioni. Dal 1996
            sono aumentate del 21 percento. Nello stesso periodo il premio ordinario della cassa malati
            nell’assicurazione di base è lievitato del 148 percento. La spesa pro capite per la casa di cura è salita
            dell’84 percento (dati: Banca Migros, UST, UFSP, UFAS). Le cifre rivelano che tra il tasso ufficiale
            d’inflazione e le spese sanitarie esiste un’enorme discrepanza. Infatti i premi delle casse malati
            (cosiddette spese di trasferimento) non sono compresi nell’indice dei prezzi al consumo. D’altro canto
            l’indice misura l’andamento dei prezzi delle concrete cure mediche o dei farmaci. Di conseguenza l’IPC non
            considera che il numero delle visite mediche aumenta e che si ricorre a terapie sempre più costose. Inoltre,
            nel suo paniere di beni, l’IPC attribuisce alle spese sanitarie un peso unitario del 15,6 percento. Questo
            può essere giusto per un nucleo familiare medio, ma nella prassi esistono notevoli differenze, a seconda
            delle condizioni di vita… Chi guadagna poco deve spendere automaticamente di più per l’assicurazione
            malattie. L’effetto è un po’ attenuato dai sussidi statali per la riduzione dei premi, di cui beneficiano
            attualmente 1,3 milioni di nuclei familiari, che ricevono in media 3000 franchi l’anno. Per la maggior parte
            dei pensionati la quota delle spese sanitarie è molto al di sopra del 15,6 percento stabilito nell’IPC. È
            così per due motivi: con il pensionamento il reddito subisce una pesante decurtazione. Inoltre, con
            l’avanzare dell’età il budget delle spese sanitarie aumenta notevolmente e solo una parte di esse è coperta
            dall’assicurazione. In cifre concrete: per una persona di 40 anni le spese sanitarie ammontano in media a
            6100 franchi l’anno (di cui 4600 franchi a carico della cassa malati e 1500 franchi come spese private). Per
            un pensionato questa voce di spesa sale a 9800 franchi (6800 franchi a carico della cassa malati, 3000
            franchi da pagare di persona). E per molti pensionati diventa ancora molto più costoso. Questo vale
            soprattutto per il ricovero in una casa per anziani o di cura. Una persona di età compresa tra 66 e 70 anni
            spende in media soltanto 850 franchi. Tra 81 e 85 anni questa voce sale a 10’000 franchi e cinque anni dopo
            addirittura a 22’000 (v. il grafico seguente). Dal 1996 sono esplosi anche i costi delle case di cura,
            precisamente dell’84 percento. Sul budget personale un ricovero in una casa di cura ha un forte peso, poiché
            gran parte (circa due terzi in media) deve essere pagata personalmente. Spesso queste spese devono dunque
            essere coperte attingendo ai propri risparmi. Spesso la casa di cura fa saltare per aria il budget a
            disposizione Spese annue pro capite della popolazione per la casa per anziani e la casa di cura suddivise in
            gruppi di età (dati: Banca Migros, UST). Dall’analisi emerge che il tasso d’inflazione non riproduce
            adeguatamente la situazione effettiva delle uscite di molti pensionati. Quanto maggiore è la quota del
            budget da riservare alla salute, tanto più inciderà un aumento dei prezzi superiore alla media. Così si
            assottiglia il reddito AVS dei pensionati. Nell’attuale dibattito sulle rendite occorre considerare questa
            discrepanza. Infatti l’attuale strumento di calcolo è senz’altro in bilico. Il Consiglio federale deve
            modificare l’indice misto in vigore o abolirlo almeno temporaneamente se vuole impedire una diminuzione
            delle rendite nel 2017. Non sono solo gli 1,5 milioni di pensionati ad attendere con trepidazione la
            decisione del Governo. Anche per i contribuenti all’AVS ha una notevole rilevanza: basta un piccolo
            adeguamento di 10 franchi della rendita massima mensile per modificare l’onere finanziario dell’AVS di oltre
            200 milioni di franchi l’anno. E la tendenza è al rialzo: l’andamento demografico fa crescere continuamente
            anche questi costi.
        </body>
    </Document>
    <Document>
        <url>https://blog.migrosbank.ch/it/tag/spese-sanitarie/</url>
        <id>4C3101B07E294C996ADE62CD6DF340F1</id>
        <title>spese sanitarie Archivio - Banca Migros</title>
        <noindex>noindex,follow</noindex>
        <body>Le rendite AVS segnano un ristagno e nel 2017 potrebbero addirittura diminuire. Il motivo è da ricercare
            nell’inflazione negativa. Eppure i pensionati devono fare fronte a un costo della vita in continua ascesa.
            Soprattutto le spese sanitarie aumentano vertiginosamente. Continuare a leggere
        </body>
    </Document>
    <Document>
        <url>https://blog.migrosbank.ch/it/autore/urs-aeberli/pagina/5/</url>
        <id>5BC495FE4D0F8FE3F1A820B23CA19860</id>
        <title>Urs Aeberli, Autore di Banca Migros - Page 5 of 9</title>
        <body>Qual è il modo più vantaggioso di procurarsi il denaro per la prossima vacanza? E che cosa è meglio
            considerare alla fine delle vacanze per convertire la valuta rimasta? Per maggiori informazioni leggete qui.
            Continuare a leggere
        </body>
    </Document>
    <Document>
        <url>https://blog.migrosbank.ch/it/il-petrolio-perche-non-tutto-il-male-vien-per-nuocere/</url>
        <id>201B87FA3CC56B447C905D40144F3436</id>
        <title>Il petrolio - Pourquoi la malédiction est au fond une bénédiction</title>
        <body>Il principale fattore scatenante dell’attuale ondata di vendite in borsa è il petrolio. I mercati
            giudicano esclusivamente negativo il crollo dei prezzi del greggio. Ma, in ultima istanza, i paesi
            industrializzati beneficiano dei prezzi vantaggiosi. Un prezzo del petrolio conveniente mette le ali
            all’economia. Quasi nessuno avrebbe avuto il coraggio di confutare quest’affermazione. Adesso i prezzi hanno
            raggiunto addirittura un livello molto basso, eppure la borsa non reagisce con toni euforici, bensì con
            massicce perdite. In questa fase nessun altro fattore incombe come una spada di Damocle sui mercati azionari
            oltre alle quotazioni del greggio (v. il grafico seguente). La correlazione tra il prezzo del Brent e
            l’indice azionario statunitense S&amp;P 500 ha ormai raggiunto il livello più alto dal 1990. È un segnale
            inequivocabile che i mercati finanziari si trovano in una fase di stress. Inoltre, un’interazione così
            stretta attira i trader che abbinano gli acquisti o le vendite delle loro azioni all’andamento del prezzo
            del petrolio, andando ad accrescere la dipendenza. La borsa segue il prezzo del petrolio La correlazione tra
            il prezzo del petrolio e l’indice azionario S&amp;P 500 è ai massimi storici dal 1990. Ma perché la
            convenienza del petrolio provoca una simile incertezza sui mercati finanziari? Prima di tutto il calo del
            suo prezzo segnala che anche la domanda, quindi il ritmo della crescita, in particolare in Cina, rallenta.
            Tuttavia, il petrolio è in questa fase un indicatore congiunturale poco attendibile, dal momento che il
            crollo del prezzo è ascrivibile prima di tutto al forte aumento dell’offerta, soprattutto negli Stati Uniti
            e in Iran. L’attuale minaccia proviene quindi dai paesi produttori: con il crollo dei prezzi le entrate dei
            paesi dell’OPEC hanno subito una drammatica erosione. I conti pubblici dell’Arabia Saudita, per esempio,
            vanno in rosso già con un prezzo del petrolio inferiore a 90 dollari al barile. Di conseguenza questi paesi
            sono costretti ad attingere alle proprie riserve. E, dal momento che negli anni del boom i loro fondi
            sovrani hanno acquistato numerosi asset illiquidi, tra cui hotel di lusso o infrastrutture, adesso buttano
            sul mercato soprattutto le loro posizioni in azioni, che consentono realizzi più rapidi. Ma anche le società
            petrolifere nei paesi industrializzati stanno pagando lo scotto delle enormi capacità in eccesso, accumulate
            con l’incentivo dei tassi bassi. Tra i candidati al fallimento si annovera Chesapeake, il secondo maggior
            produttore di metano negli Stati Uniti. Il crescente pericolo di subire perdite sui crediti nel settore
            energetico è stato uno dei fattori scatenanti del crollo delle quotazioni dei titoli bancari. La crisi dei
            colossi petroliferi colpisce inoltre numerose aziende dell’indotto, che avevano beneficiato degli ingenti
            investimenti. Già incombe lo scenario pessimistico che la depressione nel settore energetico possa
            contagiare l’intera economia e provocare una recessione negli Stati Uniti o in Europa. Tuttavia, come
            dimostra la nostra analisi, sinora i fatti depongono a sfavore di una simile evoluzione. È significativo
            soprattutto l’andamento degli utili societari: se è vero che le società nell’indice azionario statunitense
            hanno registrato una flessione degli utili del 4,1 percento nel quarto trimestre 2015, questo quadro a prima
            vista ben poco edificante è ingannevole. Escludendo il settore energetico, nell’ultimo trimestre risulta pur
            sempre una crescita degli utili del 2,1 percento. Anche il seguente grafico con l’evoluzione dei margini
            illustra che sinora le turbolenze nel settore petrolifero hanno lasciato praticamente indenne l’economia: i
            margini inferiori nello S&amp;P 500 (curva grigia) sono causati esclusivamente dal crollo degli utili dei
            titoli energetici. Escludendo questo fattore, non risulta un peggioramento (curva verde). Il focolaio si
            limita al settore energetico Evoluzione dei margini delle imprese nell’indice azionario statunitense S&amp;P
            500: il crollo degli utili riguarda sinora soltanto il settore dell’energia (curva blu), mentre le altre
            imprese sono riuscite a difendere i propri margini (curva verde). Dati: Standard &amp; Poor’s Per i paesi
            industrializzati il calo dei prezzi del petrolio significa fondamentalmente che possono risparmiare costi.
            La crisi avvia dunque una massiccia ridistribuzione: mentre i paesi produttori e i colossi petroliferi
            soffrono, i consumatori ne beneficiano. Tuttavia occorre un po’ più di tempo perché gli effetti positivi
            possano manifestarsi. Nell’Eurozona si prevede che le uscite per le importazioni di petrolio diminuiranno di
            circa 100 miliardi di euro. I risparmi si concretizzeranno direttamente al distributore di benzina. Una
            famiglia media americana spende 650 dollari in meno rispetto all’anno precedente per fare il pieno. Insieme
            con il calo della disoccupazione e una moderata crescita salariale, ciò ha prodotto negli Stati Uniti un
            incremento del reddito disponibile del 2,7 percento. Non si può certamente escludere che il crollo del
            petrolio provochi una nuova ondata di vendite sui mercati finanziari. Ma, in ultima istanza, sarà il netto
            miglioramento della situazione dei privati a sostenere la congiuntura. Per gli investitori in grado di
            sopportare rischi le flessioni delle quotazioni offrono dunque vantaggiose opportunità di acquisto: se gli
            sceicchi svendono le loro migliori azioni a prezzi di dumping per far fronte all’emergenza, per
            l’investitore con un orizzonte temporale a lungo termine si creano interessanti possibilità di guadagno.
        </body>
    </Document>
    <Document>
        <url>https://blog.migrosbank.ch/it/tag/settore-dellenergia/</url>
        <id>77D5016AF23E423640765D569067BFED</id>
        <title>Settore dell’energia Archivio - Banca Migros</title>
        <noindex>noindex,follow</noindex>
        <body>Il principale fattore scatenante dell’attuale ondata di vendite in borsa è il petrolio. I mercati
            giudicano esclusivamente negativo il crollo dei prezzi del greggio. Ma, in ultima istanza, i paesi
            industrializzati beneficiano dei prezzi vantaggiosi. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/petrolio/</url>
        <id>5871C43558F9BA1A38D1D0AF4665B4E0</id>
        <title>Petrolio Archivio - Banca Migros</title>
        <noindex>noindex,follow</noindex>
        <body>Il principale fattore scatenante dell’attuale ondata di vendite in borsa è il petrolio. I mercati
            giudicano esclusivamente negativo il crollo dei prezzi del greggio. Ma, in ultima istanza, i paesi
            industrializzati beneficiano dei prezzi vantaggiosi. Continuare a leggere
        </body>
    </Document>
    <Document>
        <url>https://blog.migrosbank.ch/it/consigli-fiscali-parte-2/</url>
        <id>B73457B7196644BA14B6608352FAD87B</id>
        <title>5x10 consigli fiscali parte 2: Famiglia e unione domestica registrata</title>
        <body>La seconda parte della nostra serie di consigli fiscali illustra in quali cantoni le famiglie pagano meno
            tasse. Offriamo inoltre indicazioni concrete in merito all’unione domestica registrata, alle donazioni e
            alle eredità. Qui sono pubblicati i consigli fiscali aggiornati per il 2016. Il fisco aiuta le famiglie
            Questo è l’effetto dei figli sull’onere fiscale. I dati riguardano una coppia sposata con un reddito
            imponibile di 80’000 franchi, domiciliata nella città di Berna (imposte federali, cantonali, comunali e di
            culto). Ogni volta sono considerate le possibili deduzioni minime e massime per i figli. 1. Fino a 50‘000
            franchi di agevolazioni per figlio Negli ultimi anni le deduzioni fiscali per le famiglie sono notevolmente
            aumentate, in particolare con l’introduzione, nel 2011, della legge federale sullo sgravio fiscale delle
            famiglie con figli. A Berna, per esempio, la deduzione per i figli è praticamente raddoppiata nell’arco di
            un decennio, passando da 4400 a 8000 franchi. Una famiglia con tre figli, che vuole sfruttare appieno le
            possibilità di deduzione fiscale, paga solo un terzo delle tasse di una coppia senza figli (v. grafico).
            Estrapolando queste agevolazioni fiscali annuali, si arriva a un totale di 50’000 franchi per figlio fino al
            raggiungimento dell’età adulta. 2. Zugo e Coira particolarmente vantaggiosi, mentre Neuchâtel è caro Le
            istruzioni dell’Amministrazione federale delle contribuzioni sull’imposizione delle famiglie sono un
            malloppo di ben 42 pagine. Diventa ancora più complicato con i cantoni, dove le differenze sono enormi. Se
            consideriamo la deduzione per i figli, si va da 4800 a 12‘800 franchi, secondo i cantoni. La tabella indica
            le forti discrepanze tra i cantoni nell’imposizione delle famiglie. Il primo caso riguarda i coniugi con
            doppio reddito e due figli accuditi da terzi. Nel secondo caso solo uno dei genitori lavora e i due figli
            sono accuditi personalmente. Capoluogo Coppia 1 Figli accuditi da terzi Doppio reddito Coppia 2 Figli
            accuditi di persona Monoreddito 120 000 Fr. Reddito lordo 80 000 Fr. Reddito lordo 120 000 Fr. Reddito lordo
            80 000 Fr. Reddito lordo Aarau 6613 1659 9835 3366 Berna 8465 2216 11986 4492 Liestal 7383 320 11120 2490
            Basilea 5565 0 12425 3013 Ginevra 7197 47 9723 1028 Glarona 5427 703 10289 3843 Coira 2706 0 7779 894
            Lucerna 6420 792 9684 3310 Neuenburg 12755 3930 15755 6136 San Gallo 5997 262 10617 2993 Losanna 9023 2346
            12680 4659 Bellinzona 2383 40 7312 1128 Sitten 4626 235 7429 1871 Zugo 1557 38 2267 179 Zurico 4754 730 8745
            2803 3. I coniugi con doppio reddito e i cui figli sono accuditi da terzi pagano molte meno tasse Come
            indica la tabella qui sopra, una famiglia in cui solo uno dei genitori lavora e i figli sono accuditi a casa
            paga spesso il doppio di tasse, per esempio con un reddito lordo di 80‘000 franchi a Berna. Un fattore
            importante è rappresentato dalla deduzione per la cura prestata da terzi ai figli: se la cura dei figli è
            affidata a terzi, perché i genitori lavorano oppure sono gravemente malati, ai fini dell’imposta federale
            diretta possono essere dedotti al massimo 10 100 franchi. Questo tetto vale anche in tutti i cantoni
            dall’inizio del 2013. I parenti che si occupano della cura dei bambini devono emettere una fattura per
            consentire ai genitori di dedurre i costi. 4. Considerare il limite del reddito nella deduzione per la
            formazione La Confederazione e i cantoni prevedono inoltre una deduzione per la formazione, i cui costi
            devono essere dimostrati dal contribuente. L’ammontare della deduzione varia da cantone a cantone. Solo i
            cantoni TG, TI, ZH e GE applicano un limite di età di 25 e 26 anni. In molti cantoni è invece previsto un
            limite del reddito per il figlio. Anche qui la forbice è molto ampia e, a seconda dei cantoni, va da 10‘000
            a oltre 20‘000 franchi. 5. Gli svantaggi per le coppie sposate sono stati attenuati La penalizzazione
            fiscale delle coppie sposate è stata a lungo una questione scottante per la politica. Negli ultimi tempi,
            tuttavia, la Confederazione e i Cantoni hanno adottato alcune misure per attenuare gli svantaggi delle
            coppie sposate. I relativi dati dell’Amministrazione federale delle contribuzioni esistono almeno per le
            coppie senza figli. Da questi risulta che, nel caso di un reddito medio, solo le coppie sposate nei cantoni
            Vaud, Glarona e a livello di Confederazione pagano più tasse di quelle non sposate. Tuttavia, con un reddito
            elevato, le coppie non sposate sono sempre favorite. 6. Deducibili solo i contributi di mantenimento versati
            regolarmente Chi paga gli alimenti ogni mese può dedurli dal reddito. A sua volta il beneficiario deve
            dichiarare al fisco l’importo percepito, ma può far valere la deduzione per i figli. Gli alimenti a favore
            dei figli sono deducibili solo fino alla maggiore età. Non è invece ammessa la deduzione fiscale per gli
            alimenti corrisposti sotto forma di una prestazione unica in capitale, d’altro canto fiscalmente esente per
            il beneficiario. L’unica eccezione è costituita dal canton Vallese, che considera le prestazioni in capitale
            come prestazioni ricorrenti. 7. La separazione aumenta l’onere fiscale Nell’anno del divorzio o della
            separazione le coppie sono tassate separatamente nella maggior parte dei cantoni. Ciò può comportare un
            aumento dell’onere fiscale anche del 50 percento. Se la separazione ha luogo a fine anno, per l’anno in
            questione la deduzione fiscale dei contributi di mantenimento è impossibile o molto modesta. È dunque
            consigliabile divorziare a inizio anno. Lo stesso vale per le persone che vivono in unione domestica
            registrata. 8. Considerare la variante di un prestito ai figli Invece di un anticipo sull’eredità o di una
            donazione i genitori possono concedere anche un prestito ai figli. Dal punto di vista fiscale il patrimonio
            rimane dunque al mutuante, che deve dichiarare come reddito eventuali interessi. Viceversa il beneficiario,
            quindi il figlio, può dedurre il debito dalla sostanza e gli eventuali interessi dal reddito. In ogni caso è
            opportuno concordare questo prestito per iscritto. 9. Cautela con le donazioni Alcuni cantoni applicano
            imposte elevate in caso di donazioni a conviventi. Lo stesso vale per le donazioni ai generi o alle nuore.
            L’aliquota fiscale per le persone non imparentate può arrivare al 50 percento. Anche qui, in alternativa
            alla donazione può essere considerata la variante del prestito (v. punto 8). 10. Attenzione al denaro non
            dichiarato per le donazioni Dal 2010 la Confederazione ha introdotto un recupero d’imposta semplificato per
            gli eredi. I recuperi d’imposta e i relativi interessi di mora si riferiscono dunque soltanto agli ultimi
            tre periodi fiscali antecedenti all’anno del decesso. Questa disposizione si applica tuttavia soltanto se
            fino a quel momento le autorità fiscali non erano a conoscenza di una sottrazione d’imposta da parte del
            defunto e gli eredi ottemperano al loro obbligo di collaborare, in particolare allestendo un inventario
            completo della successione. Inoltre la procedura semplificata vale solo per le imposte della persona
            defunta. Per non mancare neppure il prossimo numero della serie di consigli fiscali potete abbonarvi alla
            nostra Newsletter da questi link.
        </body>
    </Document>
    <Document>
        <url>https://blog.migrosbank.ch/it/investitori-svizzeri-a-prova-di-pazienza/</url>
        <id>5C5E2BAAA56305112A9AC58C7890A0C9</id>
        <title>Investitori svizzeri a prova di pazienza - Banca Migros</title>
        <body>Quest’anno la borsa svizzera non decolla e nel raffronto internazionale risulta tutt’altro che brillante.
            Qui ne spieghiamo i motivi. E perché le azioni svizzere rimangono comunque interessanti. Il 2016 passerà
            alla storia come un anno generalmente difficile per le borse. Ma la pazienza degli investitori svizzeri è
            stata messa particolarmente alla prova. Mentre le azioni americane e anche l’indice azionario mondiale MSCI
            World hanno registrato progressi, dall’inizio dell’anno la borsa svizzera si è mossa sempre in territorio
            negativo. I motivi dell’andamento sottotono sono prevalentemente due: i colossi farmaceutici Novartis e
            Roche, che rappresentano un terzo dell’intera capitalizzazione di mercato, hanno perso parecchio terreno.
            Gli investitori hanno infatti temuto una diminuzione dei prezzi dei farmaci negli Stati Uniti se Hillary
            Clinton fosse stata eletta alla presidenza. Con la vittoria di Donald Trump la debolezza dei titoli è stata
            leggermente corretta, ma le quotazioni di Novartis e Roche sono ancora del 15 percento al di sotto del
            livello di inizio anno. D’altronde le valutazioni dei due titoli sono ancora più interessanti, tanto più che
            l’attuale rendimento del dividendo si aggira sul 4%. Gli svantaggi della netta supremazia di Nestlé,
            Novartis e Roche sono stati già trattati su questo blog di recente (v. «Mai così alto il rischio di
            concentrazione alla borsa svizzera»). Invece il segmento delle aziende a media capitalizzazione (misurate in
            base al cosiddetto indice SMIM) chiude con il segno più anche in questo difficile 2016. Il secondo fattore,
            spesso sottovalutato da molti investitori, è il franco forte. Solo negli ultimi 15 anni il franco è
            progredito del 40 percento rispetto al dollaro. Nel raffronto tra le performance dei diversi mercati
            azionari non è possibile ignorare questo apprezzamento. In concreto, dal 2001 il mercato azionario svizzero
            ha guadagnato l’85 percento, pari a un rendimento annuo del 4,2 percento. A prima vista sembra dunque molto
            peggiore dell’MSCI World, ad esempio, che negli ultimi 15 anni è salito del 150 percento (ossia del 6,3
            percento su base annua). Eppure chi ha puntato sulle azioni svizzere ha guadagnato molto di più che con un
            portafoglio internazionale (l’MSCI World comprende 1645 azioni di 23 paesi). Perché il raffronto sia equo,
            deve avvenire nella stessa valuta. Come mostra il grafico, in dollari la borsa svizzera non ha guadagnato
            l’85 percento, ma addirittura il 209 percento, che dal 2001 corrisponde a una considerevole performance
            annua del 7,8 percento. Le azioni americane, ma anche quelle europee hanno dunque reso decisamente meno. La
            valuta fa la differenza In franchi la borsa svizzera (in base all’indice MSCI Switzerland) ha guadagnato
            l’85 percento dal 2001, ma in dollari il progresso è pari al 209 percento. Le azioni svizzere hanno dunque
            ottenuto una performance molto migliore del mercato azionario globale (MSCI World), che è progredito del 150
            percento (andamento delle quotazioni senza considerare i dividendi). Il franco svizzero forte, che induce al
            sorriso gli acquirenti mondiali delle azioni svizzere, mette invece a dura prova le aziende nazionali
            orientate all’esportazione. I margini hanno subito pressioni soprattutto negli ultimi due anni, il che si
            riflette nelle più basse quotazioni di borsa. Se nel 2015 era soprattutto l’euro a indebolirsi, quest’anno
            si sono deprezzate la valuta americana e, in particolare, la sterlina britannica. Per quest’ultima il
            fattore scatenante è stato il voto sulla Brexit, mentre il dollaro è retrocesso a causa del ritardato
            aumento dei tassi di riferimento. Il rischio valutario ha rovinato la festa a più di un investitore svizzero
            che ha scelto le azioni estere. Il vantaggio delle azioni svizzere non è dunque dato solo dal fatto che la
            quotazione è calcolata in franchi. Anche gli attuali indici di valutazione depongono a favore della borsa
            indigena: la media del rapporto prezzo/utile, pari a 16, è all’incirca uguale a quella dell’MSCI World. Per
            quanto riguarda il rendimento del dividendo, il mercato svizzero risulta addirittura migliore: il valore
            attuale è del 3,5 percento rispetto al 2,6 percento dell’indice azionario mondiale. Considerando i tassi
            tuttora estremamente bassi delle obbligazioni, questo rendimento del dividendo è senz’altro interessante.
        </body>
    </Document>
    <Document>
        <url>https://blog.migrosbank.ch/it/serie-previdenza-3/</url>
        <id>4574558977AF1B77F47BA74A5BD0AB01</id>
        <title>Sfruttate al meglio la vostra previdenza - Banca Migros</title>
        <body>Nella terza e ultima parte della nostra serie spieghiamo come ottimizzare la liquidazione del capitale.
            Per motivi fiscali risparmiate parecchio denaro con un versamento scaglionato. Illustriamo inoltre come
            regolamentare i beneficiari in caso di decesso. Oltre i 60 anni: versamento scaglionato del capitale di
            previdenza Consiglio n° 14: l’imposizione fiscale dei capitali liquidati del pilastro 3a cresce in misura
            sproporzionata rispetto all’entità dell’importo riscosso nell’anno in questione. Questa progressione fiscale
            può essere alleggerita ripartendo su più anni la liquidazione del capitale previdenziale 3a. I prelevamenti
            ordinari del capitale accumulato nell’ambito del pilastro 3a sono possibili già cinque anni prima dell’età
            AVS, quindi a 59 anni per le donne e a 60 anni per gli uomini. Liquidate dunque i vostri conti di previdenza
            progressivamente e fatevi versare il capitale 3a nei cinque anni precedenti al raggiungimento dell’età AVS
            in tranche più o meno della stessa entità. Consiglio n° 15: nella suddivisione considerate anche i conti del
            vostro coniuge e la liquidazione della cassa pensioni. Infatti tutti i capitali previdenziali liquidati in
            un anno vengono sommati. Alcuni cantoni cumulano addirittura tutti i capitali prelevati negli ultimi
            tre-cinque anni, quindi ostacolano lo scaglionamento nel tempo. Consiglio n° 16: d’altro canto potete
            rinviare il prelevamento fino a cinque anni dopo l’età ordinaria AVS o fino a 69/70 anni, a condizione che
            continuiate a lavorare. In questo lasso di tempo potete versare contributi nel pilastro 3a e dedurli dal
            capitale imponibile. Consiglio n° 17: spesso viene consigliato di spostarsi in un cantone fiscalmente
            conveniente per il pensionamento. Infatti i capitali prelevati nell’ambito del pilastro 3a sono imponibili
            nel cantone in cui si è domiciliati al momento della liquidazione. Ma con uno scaglionamento ottimale dei
            capitali di previdenza il carico fiscale rimane moderato anche nei cantoni con un’imposizione elevata e
            potete risparmiarvi l’onere gravoso di un cambiamento di domicilio. Beneficiari: chi riceve che cosa?
            Consiglio n° 18: se il titolare della previdenza muore prima della liquidazione del capitale, la somma
            accumulata va alle persone menzionate qui sotto nell’ordine seguente: 1. prima di tutto il denaro spetta al
            coniuge o al partner in unione domestica registrata. 2. in assenza del coniuge o del partner in unione
            domestica registrata, il patrimonio del pilastro 3a va agli eredi diretti oppure alle persone al cui
            sostentamento il defunto ha contribuito in misura notevole, che hanno convissuto con lui negli ultimi cinque
            anni fino al suo decesso oppure che devono provvedere a mantenere uno o più figli comuni. Il titolare della
            previdenza può determinare uno o più beneficiari e attribuire loro le rispettive quote. Un vedovo può
            decidere, per esempio, quanto del suo denaro debba andare agli eredi e quanto destinare alla convivente di
            lunga data. 3. In assenza di una delle persone suindicate, secondo il regolamento di previdenza il denaro
            spetta ai genitori, in assenza di questi ai fratelli e alle sorelle e, in loro assenza, agli altri eredi che
            il testatore può designare liberamente. Il testatore può scegliere di sua volontà l’ordine e le quote tra
            genitori, fratelli e sorelle e agli altri eredi. Esempio: il testatore lascia in eredità il capitale del
            pilastro 3a alla sua figlioccia e, in caso di decesso prematuro, per metà ai suoi genitori e a suo fratello.
            Consiglio n° 19: chi desidera nominare una persona come beneficiaria del pilastro 3a, lo può comunicare in
            qualunque momento alla Fondazione di previdenza senza atti formali. Inoltre si consiglia di riportare i
            beneficiari anche nel testamento, per esempio con la seguente frase: «Il capitale accumulato sul mio conto
            di previdenza presso la Banca Migros è destinato alla mia convivente Rosa M.» Consiglio n° 20: nella scelta
            dei beneficiari del pilastro 3a controllate di rispettare le legittime degli eredi, che altrimenti devono
            essere indennizzati con altri beni patrimoniali.
        </body>
    </Document>
    <Document>
        <url>https://blog.migrosbank.ch/it/crash-test-per-i-proprietari-immobiliari/</url>
        <id>7DE276D29A1CC58C3289FE3725A63C3A</id>
        <title>Crash test per i proprietari immobiliari - Banca Migros</title>
        <body>Tempi duri attendono l’economia svizzera. Anche come proprietario di una casa devo temere perdite? Il
            rischio è molto limitato, grazie ai tassi ai minimi storici. In questo modo i proprietari immobiliari
            risparmiano così tanto da poter uscire indenni da un crollo massiccio dei prezzi delle case. Intendiamoci, a
            nostro avviso è uno scenario improbabile. Ci attendiamo piuttosto che i prezzi rimangano stabili. Dopo la
            crisi finanziaria l’ipoteca Libor è diventata molto più conveniente. Nel frattempo anche il tasso
            dell’ipoteca fissa a dieci anni è sceso al minimo storico. Ma proviamo a ipotizzare un crash test, partendo
            dal grafico a fianco. Da esso risulta che dal 2008 solo l’ipoteca Libor è diventata molto più conveniente,
            tuttavia questo tipo di ipoteca offre una minore sicurezza ai proprietari immobiliari. Così come è sceso
            bruscamente, il tasso d’interesse potrebbe tornare a salire. La situazione è molto diversa per un’ipoteca
            fissa a dieci anni, che consente di calcolare le proprie uscite a lungo termine. Sinora questa formula di
            prestito ipotecario era tuttavia molto più onerosa dell’ipoteca Libor. Di conseguenza numerosi proprietari
            immobiliari rinunciavano a un budget sicuro. Ora la situazione è radicalmente mutata: Oggi anche un
            finanziamento a lungo termine è oltremodo conveniente. Le somme risparmiate raggiungono in fretta cifre a
            cinque zeri. Ipotizziamo che la sua casa valga un milione di franchi e sia gravata da un prestito ipotecario
            di 800’000 franchi. Nel 2008 un’ipoteca fissa a dieci anni per l’intera durata le sarebbe costata 360’000
            franchi (3000 franchi al mese). Il tasso d’interesse del 4,5% in vigore in quel periodo corrisponde tra
            l’altro al tasso medio storico. Gli Svizzeri che possiedono una casa risparmiano dieci miliardi di franchi
            Attualmente la stessa ipoteca fissa con scadenza decennale costa solo un terzo, ossia 120’000 franchi (1000
            franchi al mese). Come proprietario di una casa risparmia dunque ben 240’000 franchi rispetto alla media
            storica. Ai fini del nostro crash test significa che gli interessi in meno da pagare sono sufficienti a
            compensare una svalutazione del suo immobile del 24 percento dopo dieci anni. Nel nostro esempio il valore
            della sua casa potrebbe dunque scendere a 760’000 franchi e la sua situazione finanziaria sarebbe uguale a
            quella del 2008. Davvero un bel margine di sicurezza. È impressionante anche la diminuzione degli oneri per
            interessi di tutti i proprietari privati di un immobile: ben dieci miliardi di franchi l’anno. Il mio
            consiglio, se prossimamente si riaccende una discussione sui prezzi degli immobili, è dunque quello di
            assicurare il suo budget con un finanziamento a lungo termine e di mettere da parte il denaro risparmiato.
            Grazie a questa riserva può dormire sonni tranquilli.
        </body>
    </Document>
    <Document>
        <url>
            https://blog.migrosbank.ch/it/gestione-patrimoniale-la-risposta-della-banca-migros-ai-tassi-dinteresse-negativi/
        </url>
        <id>FC2BA9AF781F7D3141CBD33B3C0B57D7</id>
        <title>La risposta della Banca Migros ai tassi d’interesse negativi</title>
        <body>La gestione patrimoniale della Banca Migros risponde ai tassi d’interesse negativi con una soluzione
            favorevole alla clientela, riducendo la quota obbligazionaria e, provvisoriamente, le commissioni. I mandati
            di gestione patrimoniale della Banca Migros, proposti già oggi a condizioni vantaggiose, diventano ancora
            più interessanti. I mercati obbligazionari riservano gioie e dolori. La caduta dei tassi in territorio
            negativo ha offerto agli investitori istituzionali piacevoli progressi delle quotazioni da inizio anno. Ma
            ogni medaglia ha il suo rovescio: le obbligazioni saranno rimborsate a un valore nominale inferiore. In
            altri termini, se gli investitori mantengono i loro titoli a reddito fisso fino alla scadenza, i rialzi
            delle quotazioni si azzerano. Spesso i modesti tassi delle obbligazioni non bastano a compensare la perdita,
            con il risultato di un rendimento negativo. Nei mandati di gestione patrimoniale privati ciò potrebbe
            interessare circa quattro quinti delle obbligazioni in franchi ed euro. Se la banca mantenesse questi
            investimenti ed effettuasse in una certa misura affari garantiti in perdita andrebbe contro gli interessi
            dei clienti. La gestione patrimoniale della Banca Migros reagisce dunque spostando gli asset. Invece delle
            obbligazioni con un rendimento negativo la Banca Migros punta su un investimento proficuo: un conto a tasso
            privilegiato. Dall’inizio dell’anno, nei mandati di gestione patrimoniale la Banca Migros ha dunque
            regolarmente venduto obbligazioni in franchi ed euro, che ottengono un rendimento negativo alla scadenza, e
            ha utilizzato parte dei capitali così liberati per aumentare l’esposizione azionaria. Ma la quota
            preponderante è confluita su un conto mandato, che la Banca Migros remunera a un tasso d’interesse
            privilegiato. Di norma le strategie d’investimento della Banca Migros prevedono una quota a lungo termine
            della liquidità pari al 5 percento. In seguito agli utili realizzati questa quota è notevolmente più
            elevata. Proprio nell’interesse dei clienti la Banca Migros non solo evita rendimenti negativi, ma riduce
            anche le spese. Amministrare gli averi su un conto è molto meno oneroso che gestire investimenti
            obbligazionari in un deposito. La Banca Migros rinuncia pertanto alle commissioni amministrative per la
            parte del mandato originata dal provvisorio aumento della liquidità. I mandati di gestione patrimoniale
            della Banca Migros si annoverano già tra i più convenienti sul mercato svizzero. Con la riduzione delle
            commissioni diventano ancora più interessanti. Non appena cambierà la situazione sul mercato dei tassi, la
            Banca Migros tornerà a investire in obbligazioni e, da quel momento, sarà riaddebitata l’intera commissione
            amministrativa.
        </body>
    </Document>
    <Document>
        <url>https://blog.migrosbank.ch/it/perche-sognare-una-casa-non-significhi-fare-castelli-in-aria/</url>
        <id>7DAFA19635D1AE5F1BB745C0D3D94CBF</id>
        <title>Perché sognare una casa non significhi fare castelli in aria</title>
        <body>L’idea di una bella casa con il giardino stuzzica anche Tim e Lea. Oltre ai bei progetti architettonici e
            di arredamento, occorre una solida pianificazione del budget, su cui fondare il sogno delle proprie quattro
            mura. Per una volta Tim e Lea sono d’accordo: una casa propria rappresenterebbe la cornice ideale, dove
            vivere insieme a Lucky, il loro amico a quattro zampe. Mentre Tim culla già il sogno di un mobile bar e di
            un tavolo da biliardo nel locale hobby, Lea riflette sul finanziamento. Con un conto di risparmio comune la
            giovane coppia è riuscita a mettere da parte un gruzzoletto, che i genitori di Tim hanno contribuito a
            rimpinguare. Ma concretamente che cosa significa per il prezzo d’acquisto delle loro ipotetiche quattro
            mura? Per non trovarsi a scartabellare pile di manuali e non dover passare ore con la calcolatrice in mano,
            i due giovani possono ricorrere al pratico calcolatore del Budget (consultabile su desktop e tablet). Così
            scopriranno facilmente se il loro portamonete consente una vista diretta sul lago oppure se non è meglio
            pensare a una stanza in più per quando la famiglia crescerà. Se Tim e Lea potranno vivere in una bella
            villetta a schiera oppure se un giorno Lucky potrà sotterrare i suoi ossi nel parco di un sontuoso palazzo
            dipende, oltre che dai loro gusti personali, anche dal capitale a disposizione. Come regola d’oro sono utili
            i due seguenti criteri: almeno il 20 percento del prezzo d’acquisto dell’immobile viene versato di tasca
            propria. Il resto può essere coperto con un semplice e conveniente prestito ipotecario. Per evitare brutte
            sorprese dopo il trasloco nella nuova casa, le spese correnti per il finanziamento e quelle accessorie non
            devono superare il 35 percento del reddito netto comune. Un ultimo consiglio: se riempiti soltanto di aria e
            di amore, i locali dei nostri due piccioncini impegnati a costruirsi un futuro apparirebbero piuttosto
            miseri. Per questo è opportuno preventivare una riserva per l’arredamento. Dovranno poi mettersi d’accordo
            tra loro se destinarla a una cabina armadio per Lea, una sala giochi per Tim oppure una cuccia a due piani
            per Lucky. Primo episodio: Se la ricerca di un appartamento diventa un calvario Terzo episodio: Una banca
            non è un bazar
        </body>
    </Document>
    <Document>
        <url>https://blog.migrosbank.ch/it/la-previdenza-ottimale-per-i-lavoratori-indipendenti/</url>
        <id>AFD6049E7974A9B78D73D9A7FC0B483D</id>
        <title>La previdenza ottimale per i lavoratori indipendenti - Banca Migros</title>
        <body>I lavoratori indipendenti hanno a disposizione diverse soluzioni previdenziali. La scelta dipende
            soprattutto da aspetti come la forma giuridica dell’attività, l’entità del reddito o la flessibilità
            desiderata. «La mia azienda è la mia previdenza per la vecchiaia». Questo è il motto di molti lavoratori
            indipendenti, i quali sperano di poter un giorno rivendere la propria attività realizzando un ricavo
            sufficiente a finanziare la propria pensione. Purtroppo, non sempre i conti tornano. Chi vuol essere sicuro
            al cento per cento dovrebbe investire non solo nella propria azienda, ma anche in una soluzione di
            previdenza. A questo scopo si può ricorrere al pilastro 3a oppure, dove possibile, affiliarsi a una cassa
            pensioni per lavoratori indipendenti, come ne esistono ad esempio per medici, piccoli artigiani, architetti,
            artisti, consulenti indipendenti o avvocati. L’affiliazione a una cassa pensioni è obbligatoria nel caso di
            persone giuridiche La forma giuridica scelta per l’attività lavorativa autonoma è un fattore decisivo per
            determinare le soluzioni di previdenza alle quali si può fare ricorso. Da alcuni anni, ad esempio, ai medici
            è permesso costituire il proprio studio sotto forma di persona giuridica, ovvero come SA o Sagl. Chi compie
            questa scelta è considerato un collaboratore della propria azienda e deve quindi affiliarsi a una cassa
            pensioni. Ha inoltre la possibilità di versare fino a 6768 franchi l’anno nel pilastro 3a. Con questa forma
            giuridica il titolare dell’azienda deve anche pagare i premi dell’assicurazione contro la disoccupazione e
            di quella obbligatoria contro gli infortuni professionali, nonché rispettare un’ampia serie di obblighi
            contabili. La ditta individuale e le società di persone offrono numerose opzioni Considerati i molteplici
            obblighi a livello di contabilità e di diritto sociale, molti medici preferiscono ancora costituire il
            proprio studio come persone fisiche, ovvero in forma di ditta individuale oppure, nel caso di uno studio
            medico associato, sotto forma di società in nome collettivo o di un’altra società di persone. Anche molti
            altri lavoratori indipendenti preferiscono la persona fisica a quella giuridica, poiché questa scelta offre
            numerose opzioni per la previdenza. A differenza dei proprietari di una SA o Sagl, che vengono considerati
            collaboratori della propria stessa azienda, i titolari di una ditta individuale o di una società di persone
            possono rinunciare all’affiliazione a una cassa pensioni. In cambio hanno diritto a versare fino a 33 840
            franchi l’anno nel pilastro 3a (grande pilastro 3a). In alternativa possono scegliere l’affiliazione a una
            cassa pensioni, combinata con la possibilità di versare nel terzo pilastro (piccolo pilastro 3a) un importo
            massimo pari a 6768 franchi l’anno. Se la ditta non impiega collaboratori, si può ricorrere alla Fondazione
            istituto collettore LPP o a un altro istituto previdenziale legato alla rispettiva associazione
            professionale. È da notare che, optando per l’Istituto collettore LPP, si assicura solo il minimo previsto
            dalla legge, nonostante i costi siano comparabili a quelli di altri istituti. Risultano quindi più
            interessanti le soluzioni previdenziali offerte dalle associazioni professionali, come quelle che esistono
            per i medici e numerose altre professioni. Chi invece impiega dei collaboratori, deve assicurarli presso una
            cassa pensioni dal momento in cui il compenso percepito da questi ultimi supera il salario minimo LPP. A tal
            fine si può ricorrere alla propria associazione professionale, anche se non è obbligatorio. Anche il
            titolare dell’azienda può in seguito decidere di affiliarsi allo stesso istituto previdenziale presso il
            quale è assicurato il personale. Quali sono i vantaggi del «grande» pilastro 3a? Quindi qual è la soluzione
            migliore per i lavoratori indipendenti: il «grande» pilastro 3a oppure il «piccolo» pilastro 3a con
            affiliazione alla cassa pensioni? Quest’ultima variante è consigliata soprattutto in caso di reddito elevato
            (v. riquadro). Il grande pilastro 3a offre invece il vantaggio di una maggiore semplicità e flessibilità:
            Flessibilità: gli investimenti e perfino la fondazione previdenziale 3a possono essere facilmente cambiati
            in qualunque momento. Prelievo anticipato: non è necessario rispettare importi minimi e massimi se si
            vogliono prelevare anticipatamente gli averi del pilastro 3a per il finanziamento di una proprietà
            abitativa. Nel caso di una cassa pensioni, il prelievo anticipato deve ammontare ad almeno 20 000 franchi.
            Inoltre, dopo i 50 anni si può prelevare solo il capitale di libero passaggio che sarebbe stato disponibile
            all’età di 50 anni oppure la metà del capitale attuale, scegliendo a seconda di quale importo risulta
            maggiore. Prelievo scaglionato: di norma, con la previdenza professionale, si deve versare alla cassa
            pensioni del datore di lavoro attuale l’intero capitale accumulato. Al contrario, con il terzo pilastro è
            permesso tenere più conti o depositi contemporaneamente. Questa opzione permette di prelevare il capitale
            previdenziale in forma scaglionata e dunque di beneficiare di un onere fiscale ridotto nella maggior parte
            dei cantoni. Rendimento: con il terzo pilastro si sceglie, a seconda del profilo di rischio, tra un conto di
            previdenza e vari fondi previdenziali con diverse quote azionarie. Optando per un fondo previdenziale con
            una quota azionaria consistente, si possono tendenzialmente conseguire risultati d’investimento migliori a
            lungo termine rispetto a quelli che si otterrebbero depositando il capitale di vecchiaia presso una cassa
            pensioni. Costi: per i titolari di ditte individuali e società di persone l’affiliazione a una cassa
            pensioni può rivelarsi una soluzione relativamente dispendiosa. Nel pacchetto sono infatti incluse diverse
            prestazioni assicurative (ad esempio, rendita d’invalidità e pensione ai superstiti), delle quali un
            lavoratore indipendente potrebbe non avere bisogno in questa misura. In conclusione è sempre necessaria una
            consulenza individuale. Contattate i consulenti della Banca Migros tramite la Service Line 0848 845 400
            oppure compilate il modulo di contatto.
        </body>
    </Document>
    <Document>
        <url>https://blog.migrosbank.ch/it/sette-tabu-per-gli-investitori/</url>
        <id>CE3B4DF753AA3D61E8EFA2AA7BFB8811</id>
        <title>Sette tabù per gli investitori</title>
        <body>“Le persone di successo hanno l’abitudine di fare ciò che le persone comuni non amano fare.” Questo
            aforisma riguarda molti aspetti della vita. In borsa vale invece il contrario: “Gli investitori di successo
            evitano cose che quelli comuni fanno.” Il principale obiettivo in borsa è quello di non commettere errori.
            Oppure, per citare uno dei più importanti principi del grande investitore Warren Buffett: regola n° 1: non
            perdere mai denaro; regola n° 2: non dimenticare mai la regola n° 1. Per un investitore com’è possibile
            limitare al massimo il numero delle decisioni sbagliate, evitando cose che altri erroneamente fanno? Qui vi
            presentiamo dunque non la solita lista delle cose da fare, bensì quella delle cose da evitare. 1. Avidità La
            borsa non è una casa da gioco. Non speculate per guadagnare in fretta. Gli investitori di successo hanno
            pazienza. A lungo termine, infatti, i dividendi reinvestiti costituiscono un’importante fonte di reddito per
            gli azionisti. 2. Orgoglio Le persone tendono a sopravvalutarsi. In borsa è un errore fatale. Non fidatevi
            troppo delle vostre sensazioni. Mantenete invece uno spirito critico nei confronti di voi stessi e cercate
            di imparare dagli errori commessi. 3. Ingenuità Nelle questioni finanziarie essere creduloni è pericoloso.
            Non fidatevi di promesse altisonanti e nemmeno di “esperti” millantatori. Tutti sanno che le previsioni in
            borsa implicano un grado elevato d’incertezza. 4. Volubilità Resistete all’istinto gregale. Troppi
            investitori si lasciano trascinare dal clima momentaneo in borsa, aumentando la propria esposizione quando i
            prezzi sono elevati e liquidando le posizioni quando i prezzi sono bassi. 5. Preconcetti Non amiamo disfarci
            delle nostre convinzioni. Ma chi è nell’errore dovrebbe ammetterlo. Meglio dunque liquidare in fretta una
            posizione sbagliata e limitare le perdite. 6. Sperpero Tra le banche esistono enormi differenze a livello di
            commissioni. Negli investimenti mantenete i costi sotto controllo e affidatevi a una banca moderata nelle
            commissioni, come la Banca Migros. Perché con ogni franco risparmiato aumentate il vostro guadagno. 7.
            Pigrizia Evitare errori non significa affatto rimanere con le mani in mano. Se tenete tutti i risparmi in
            contanti, non vi renderanno mai niente. Approfittate invece degli incrementi di valore a lungo termine sui
            mercati finanziari – con pazienza e perseveranza. Quali sono i tabù che inserite nella vostra lista
            personale delle cose da evitare? Scriveteci la vostra opinione! Abbasso le diete – Con i Mi-Fonds risparmi
            in piena forma. Per sapere di più: bancamigros.ch/mi-fonds
        </body>
    </Document>
    <Document>
        <url>https://blog.migrosbank.ch/it/i-nostri-autori/</url>
        <id>7B8CBC6E3C5E5D38881D6CEB3A31CF87</id>
        <title>I nostri autori - Banca Migros</title>
        <body>Urs Aeberli Urs Aeberli è il portavoce della Banca Migros. Presenta le novità e i consigli sui prodotti
            dei settori pagamenti, previdenza, investimenti e finanziamenti. Visualizzare 103 contributi Markus
            Wattinger Il responsabile dell’ Investment Office spiega le valutazioni attuali della Banca Migros sui
            mercati finanziari nel suo trimestrale &quot;Aggiornamento sulla politica d’ investimento&quot;.
            Visualizzare 16 contributi Thomas Pentsy Thomas Pentsy è analista di mercato e dei prodotti presso la Banca
            Migros. Nel blog analizza la situazione economica e fornisce consigli in ambito finanziario. Visualizzare 12
            contributi Christoph Sax Christoph Sax è il capo economista della Banca Migros. Elabora previsioni
            concernenti l’andamento economico e gli sviluppi sui mercati finanziari. Visualizzare 10 contributi Sacha
            Marienberg Sacha Marienberg dirige l’Investment Center alla Banca Migros. Nei suoi articoli si occupa
            prevalentemente di argomenti che riguardano il processo d’investimento, le strategie d’investimento e la
            loro efficiente attuazione. Visualizzare 6 contributi Jeannette Schaller Jeannette Schaller è responsabile
            della pianificazione finanziaria presso la Banca Migros. I suoi articoli trattano informazioni e aspetti
            importanti della pianificazione finanziaria. Visualizzare 5 contributi Aline Martinoli A proposito di autori
            … Aline Martinoli lavora in qualità di Specialista Comunicazione online presso la Banca Migros e scrive
            articoli per la rubrica A proposito, dove presenta fatti divertenti e utili in materia di finanza e denaro.
            Visualizzare 4 contributi Benjamin Hampl Benjamin Hampl è gestore di fondi e specialista in investimenti
            sostenibili presso la Banca Migros. Elabora previsioni riguardanti il tema della sostenibilità. Visualizzare
            4 contributi Irina Martín Irina Martín, economista presso la Banca Migros, tratta questioni di carattere
            macroeconomico sul nostro blog. Visualizzare 4 contributi Thomas Kaufmann Thomas Kaufmann è gestore di fondi
            in azioni e immobili presso la Banca Migros. In particolare informa su tematiche riguardanti il settore
            immobiliare e quello azionario. Visualizzare 4 contributi
        </body>
    </Document>
    <Document>
        <url>https://blog.migrosbank.ch/it/tag/borsa/pagina/2/</url>
        <id>C70EFA3B928C7FFD648FD7346D1810B0</id>
        <title>Borsa Archivio - Page 2 of 7 - Banca Migros</title>
        <noindex>noindex,follow</noindex>
        <body>Il mercato azionario statunitense ha toccato nuovi picchi. L’aumento delle quotazioni non è da attribuire
            solo a una maggiore propensione al rischio da parte degli investitori. Il rialzo rispecchia anche i
            risultati economici positivi di molte aziende USA. Continuare a leggere
        </body>
    </Document>
    <Document>
        <url>https://blog.migrosbank.ch/it/divorzio-divisione-piu-equa-dei-capitali-previdenziali-dallinizio-del-2017/
        </url>
        <id>F273CCF2D140EA0700E3EC683495C0FF</id>
        <title>Divorzio: divisione più equa dei capitali previdenziali dall’inizio del 2017 - Banca Migros</title>
        <body>Il Consiglio federale ha modificato le regole della divisione dei capitali previdenziali in caso di
            divorzio, migliorando la situazione dei coniugi che non hanno lavorato o hanno lavorato solo a tempo
            parziale durante il matrimonio. Le nuove disposizioni di legge e le modifiche delle relative ordinanze sono
            entrate in vigore il 1° gennaio 2017. Hanno come scopo una divisione più equa del capitale della previdenza
            professionale in caso di divorzio tra coniugi o di scioglimento di un’unione domestica registrata. Le
            rendite già concesse in virtù di sentenze di divorzio potranno, a determinate condizioni, essere convertite
            in rendite previdenziali secondo il nuovo diritto entro un anno. Con il nuovo disciplinamento vengono
            aboliti diversi svantaggi Il principio sinora in vigore, secondo il quale i capitali previdenziali sono
            divisi a metà tra i coniugi, è sempre valido, ma nella ripartizione del capitale il momento determinante per
            il calcolo sarà quello in cui viene promossa la procedura di divorzio e non più quello in cui essa termina.
            Inoltre, il fatto che il conguaglio della previdenza avviene anche se uno dei coniugi è già pensionato o
            invalido rappresenta un notevole miglioramento. Sinora in questi casi non veniva suddiviso il capitale,
            bensì era versato un indennizzo una tantum. Con la modifica in base alla quale gli istituti di previdenza e
            di libero passaggio devono notificare periodicamente tutti i titolari di capitali previdenziali all’Ufficio
            centrale del 2° pilastro viene eliminata un’altra lacuna. Il pretore controlla che non siano stati sottratti
            capitali di previdenza alla divisione. Altre disposizioni garantiscono che durante il matrimonio non sia
            versato alcun avere di previdenza a un coniuge all’insaputa dell’altro e che in caso di conguaglio della
            previdenza venga trasferita una quota equa dell’avere di vecchiaia nella parte obbligatoria della previdenza
            professionale. Un altro passo avanti è rappresentato dalla possibilità che le persone non affiliate a una
            cassa pensioni aderiscano all’istituto collettore LPP, quindi in futuro possano chiedere di convertire il
            capitale in una rendita. La regolamentazione transitoria consente anche a chi è già divorziato di
            beneficiare delle modifiche adottate. Secondo il diritto previgente, le persone divorziate alle quali era
            stata concessa un’indennità sotto forma di rendita a debito del coniuge perdono questo diritto al momento
            del decesso del coniuge. La rendita per i superstiti è spesso molto inferiore all’indennità percepita
            originariamente. Affinché anche queste persone possano beneficiare del nuovo diritto, la legge riveduta
            prevede una regolamentazione transitoria. Fino al 31 dicembre 2017 esse potranno, a determinate condizioni,
            chiedere al pretore che l’indennità già convenuta tra ex-coniugi sia convertita in una rendita vitalizia. Le
            prestazioni della previdenza professionale sono spesso insufficienti per le persone che svolgono compiti
            assistenziali. Quando nascono i figli le madri riducono spesso il grado di occupazione oppure interrompono
            del tutto l’attività lavorativa. Ciò comporta una diminuzione o l’azzeramento del reddito da attività
            lucrativa che, a sua volta, implica la riduzione o la mancanza di prestazioni nell’ambito della previdenza
            professionale, con il rischio di compromettere la previdenza personale per la vecchiaia. Ciò non è un
            problema finché dura il matrimonio ed è presumibile che il reddito familiare sia garantito dal marito con
            un’attività lucrativa. Ma in caso di divorzio la situazione cambia, perché da quel momento la donna che non
            lavora non può più beneficiare in pari misura della copertura previdenziale dell’ex marito professionalmente
            attivo. Le ripercussioni riguardano soprattutto la previdenza professionale, alla quale l’adesione è
            possibile solo a partire da un determinato reddito da attività lucrativa, quindi è difficilmente accessibile
            a chi non lavora o lavora solo a tempo parziale. Per queste persone la possibilità di versare il capitale
            proveniente dalla divisione in un istituto collettore LPP rappresenta un sostanziale miglioramento. È
            importante procedere a una rivalutazione della situazione previdenziale. Con il divorzio vengono divisi i
            beni patrimoniali acquisiti durante il matrimonio. Il capitale risparmiato nella cassa pensioni rappresenta
            di norma la parte più importante. Spesso risulta un’inferiore copertura previdenziale non solo a causa della
            divisione, ma anche perché una serie di prestazioni del 1° pilastro (AVS) e del 2° pilastro (LPP) dipendono
            dal fatto che il matrimonio sia stato contratto e dalla sua durata. È dunque indispensabile farsi un’idea
            delle ridotte prestazioni previdenziali in seguito al divorzio e adottare provvedimenti adeguati per colmare
            le eventuali lacune previdenziali. Entrano in considerazione soprattutto le seguenti misure: ripresa
            dell’attività professionale (vale soprattutto per le donne, ma naturalmente anche per gli uomini che hanno
            ridotto o addirittura interrotto l’attività lavorativa a favore della famiglia) verificare la possibilità di
            aderire a un istituto collettore (per i partner che non sono affiliati a una cassa pensioni) riscatto della
            cassa pensioni (a condizione che esista una corrispondente lacuna nella copertura e che vi siano capitali
            disponibili) soluzioni assicurative per coprire i rischi di invalidità, decesso e vecchiaia (le possibilità
            di copertura dipendono dall’ammontare del reddito) risparmio mediante la previdenza vincolata e/o libera
        </body>
    </Document>
    <Document>
        <url>https://blog.migrosbank.ch/it/tag/scheidung-it/</url>
        <id>0726251ADF6BB1DD6768A5273ED3406A</id>
        <title>Divorzio Archivio - Banca Migros</title>
        <noindex>noindex,follow</noindex>
        <body>Il Consiglio federale ha modificato le regole della divisione dei capitali previdenziali in caso di
            divorzio, migliorando la situazione dei coniugi che non hanno lavorato o hanno lavorato solo a tempo
            parziale durante il matrimonio. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/produttivita/</url>
        <id>D6F7085A968F7B39442C320218786BEE</id>
        <title>Produttività Archivio - Banca Migros</title>
        <noindex>noindex,follow</noindex>
        <body>La globalizzazione e la rivoluzione digitale stravolgono il nostro mondo del lavoro. Gli stipendi sono
            sotto pressione. Milioni di impieghi vengono delocalizzati. Ciò offre un terreno fertile alla diffusione di
            idee politiche radicali. Ma proprio la Svizzera è un esempio di come superare la trasformazione economica.
            Continuare a leggere
        </body>
    </Document>
    <Document>
        <url>https://blog.migrosbank.ch/it/tag/euro-it/</url>
        <id>FFD4A04265A022C13498556468B5A374</id>
        <title>Euro Archivio - Banca Migros</title>
        <noindex>noindex,follow</noindex>
        <body>L’euro si rivaluta sul franco svizzero? O il dollaro ha di nuovo perso terreno sull’euro? Sui mercati
            finanziari internazionali le valute sono una fonte inesauribile di titoli da prima pagina. Ma che cos’è
            esattamente il mercato valutario? Continuare a leggere
        </body>
    </Document>
    <Document>
        <url>https://blog.migrosbank.ch/it/pagare-le-fatture-in-tutta-comodita/</url>
        <id>0E4F1269694854C6858A0F8BB057CDCC</id>
        <title>Pagare le fatture in tutta comodità - Banca Migros</title>
        <body>L’app Mobile Banking della Banca Migros consente di registrare i pagamenti e autorizzarne l’esecuzione in
            tutta semplicità. Leggete qui per scoprire queste nuove funzioni. Sbrigate i vostri pagamenti in modo sicuro
            e comodo – per esempio seduti sul divano in salotto oppure fuori in giardino. Le funzioni necessarie sono
            contenute nell’app Mobile Banking della Banca Migros. Ora potete anche effettuare la scansione delle fatture
            con il cellulare. Nel menu principale selezionate la funzione «Scansione polizza di versamento» e
            fotografate con la videocamera del vostro smartphone l’ultima riga della polizza di versamento (riga di
            codifica). Il sistema aggiunge automaticamente i dati mancanti. Se l’istruzione di pagamento è già nel
            formato e-fattura, potete verificarla e attivare il pagamento con un’altra funzione. Ma alcune fatture non
            sono inviate nel formato elettronico e non hanno una polizza di versamento. In questi casi selezionate la
            funzione «Registrare il pagamento». Digitate le prime lettere del beneficiario del pagamento oppure le prime
            cifre del suo numero di conto o IBAN. Il sistema vi propone quindi i beneficiari corrispondenti attingendo
            alle operazioni eseguite negli ultimi due anni. Se non avete mai registrato un pagamento a favore di questa
            persona, inserite il numero della banca o l’IBAN. Anche qui il sistema aggiunge i dati mancanti. I vantaggi
            delle nuove funzioni vi convincono? Per utilizzarle dovete aver installato il nuovo sistema di accesso
            all’e-banking, che funziona senza penna USB. Se non avete ancora effettuato la conversione, la Hotline
            e-banking vi fornisce la necessaria assistenza. Telefonate al numero 0848 845 450.
        </body>
    </Document>
    <Document>
        <url>https://blog.migrosbank.ch/it/tag/mobile-banking-it/</url>
        <id>8C2E357DD5C40C4CD086E206277CE4C4</id>
        <title>Mobile Banking Archivio - Banca Migros</title>
        <noindex>noindex,follow</noindex>
        <body>Lo smartphone permette di registrare senza complicazioni polizze di versamento, e-fatture o altri
            pagamenti, dando anche l’ordine di esecuzione. Tutto ciò è possibile grazie alle nuove funzioni dell’app
            Mobile Banking della Banca Migros. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/imposta/pagina/2/</url>
        <id>0B62CFC29DB4840B50A67D41C6938D0A</id>
        <title>Imposta Archivio - Page 2 of 2 - Banca Migros</title>
        <noindex>noindex,follow</noindex>
        <body>Vi mostriamo come il fisco incide sulle obbligazioni e quali conseguenze hanno i tassi bassi. Altri
            consigli riguardano i tassi d’interesse degli uffici delle contribuzioni e la nuova normativa per le vincite
            al lotto. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/finanza-e-dintorni/pagina/7/</url>
        <id>EA7DC8ADEAAC1C0FF50F7A73C56E8EB6</id>
        <title>Finanza e dintorni Archives - Page 7 of 12 - Banca Migros</title>
        <noindex>noindex,follow</noindex>
        <body>Vi spieghiamo perché i tassi d’interesse negativi hanno creato una trappola fiscale per le obbligazioni.
            Altri consigli riguardano i tassi d’interesse applicati dal fisco, gli svantaggi tributari dei titoli esteri
            e la nuova normativa per le vincite al lotto. Continuare a leggere
        </body>
    </Document>
    <Document>
        <url>https://blog.migrosbank.ch/it/parliamo-dellarcinota-famiglia-gialla-e-del-costo-dei-figli/</url>
        <id>7679980C6519439268D6E5F50B353C20</id>
        <title>Parliamo dell’arcinota famiglia gialla e del costo dei figli</title>
        <body>A proposito di spese … il numero di carta di credito di Homer Simpson non è un segreto. Forse per questo è
            sempre al verde. 5784 9653 4341 0709: questo è il numero inventato della carta di credito di Homer Simpson,
            una combinazione tra una Mastercard e un’American Express, almeno a quanto lasciano supporre le prime due
            cifre. Le Visa cominciano sempre con un quattro, le Mastercard con i numeri da 51 a 55, l’American Express
            con 34 o 37 e Diners Club con 36 o 38. Qualunque sia la società di carte di credito che ha emesso quella di
            Homer, è certo che il limite è superato. Com’è noto, i Simpson di Springfield (dove sia non si sa, c’è uno
            Springfield in 35 stati degli USA) vivono sempre al limite delle proprie possibilità. La precaria situazione
            finanziaria della famiglia gialla potrebbe essere dovuta, tra l’altro, alle spese ricorrenti per Maggie,
            l’ultima nata dei Simpson. Nella sigla Maggie Simpson è passata per anni alla cassa al prezzo di 847.63
            dollari. Per chi non conosce bene i Simpson: nella sigla della trasmissione la piccola Maggie viene
            scannerizzata da anni insieme con altri generi alimentari sul nastro trasportatore del banco cassa di un
            supermercato. Sul display appare la somma di 847.63 dollari, che nel 1989 era il costo mensile stimato per
            allevare un figlio.   Anche questi articoli potrebbero interessarvi: Ripulire il denaro sporco – in Gran
            Bretagna si può Il valore del denaro
        </body>
    </Document>
    <Document>
        <url>https://blog.migrosbank.ch/it/tag/costo-die-figli/</url>
        <id>8A7151F6724AE51FAE0F937972D11C38</id>
        <title>Costo die figli Archivio - Banca Migros</title>
        <noindex>noindex,follow</noindex>
        <body>A proposito di spese … il numero di carta di credito di Homer Simpson non è un segreto. Forse per questo è
            sempre al verde. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/simpsons-it/</url>
        <id>06D2A5E2E4C38D773AF93652B231F313</id>
        <title>Simpsons Archivio - Banca Migros</title>
        <noindex>noindex,follow</noindex>
        <body>A proposito di spese … il numero di carta di credito di Homer Simpson non è un segreto. Forse per questo è
            sempre al verde. Continuare a leggere
        </body>
    </Document>
    <Document>
        <url>https://blog.migrosbank.ch/it/tassi-ma-il-conto-di-risparmio-conviene-ancora/</url>
        <id>C680E6F99DBCB689645224E58EFA4962</id>
        <title>Tassi negativi - «Ma il conto di risparmio conviene ancora?»</title>
        <body>Dal 22 gennaio 2015 la Banca nazionale svizzera introduce tassi negativi. Perché adotta una misura così
            drastica? E che cosa significa questo intervento per i clienti della Banca Migros? Qui trovate le nostre
            risposte alle principali domande. Con l’introduzione di tassi negativi la Banca nazionale ha ulteriormente
            allentato la politica monetaria già estremamente espansiva. Questa misura così drastica è davvero
            necessaria? Il franco svizzero è considerato un rifugio sicuro. Ogni volta che si presenta una crisi globale
            i grandi investitori istituzionali cercano protezione nella nostra moneta. La crisi in Russia e il crollo
            del rublo hanno riprodotto questo effetto. Inoltre la Banca centrale europea apre sempre di più i rubinetti
            della sua politica monetaria per fare fronte alle tendenze deflazionistiche che circolano in Europa. La
            pressione al rialzo sul franco svizzero è quindi diventata troppo forte. I tassi negativi sono un segnale
            lanciato agli investitori stranieri che il cambio minimo di 1.20 franchi per un euro sarà difeso a tutti i
            costi. Ma i tassi negativi hanno ripercussioni anche sui risparmiatori in Svizzera. Cambieranno i tassi del
            conto di risparmio? Prima di tutto è degno di nota il fatto che il conto sia notevolmente apprezzato dai
            clienti nonostante la bassa remunerazione. Dall’inizio del 2014 i depositi dei clienti presso la Banca
            Migros sono aumentati del 6 percento circa. Questo dimostra che la gente apprezza la sicurezza elevata e la
            notevole flessibilità del conto. Inoltre non abbiamo inflazione, pertanto il denaro non si svaluta. La
            misura adottata dalla Banca nazionale svizzera (BNS) riguarda prima di tutto le banche, che parcheggiano la
            propria liquidità sui conti giro della BNS. È tuttavia presumibile che anche i tassi sui risparmi tenderanno
            a scendere ancora, sebbene per il momento non sia possibile sapere di quanto. Una cosa è certa: fino a nuovo
            avviso i clienti non devono aspettarsi tassi negativi. Comunque sia, per il risparmiatore quali alternative
            al conto esistono? L’estrema esigenza di investimenti causata dal basso livello dei tassi è stata più volte
            tematizzata nel nostro blog. Per esempio l’articolo Una volta era meglio, si dice fornisce consigli concreti
            per sfruttare i dividendi delle azioni come fonte regolare di reddito e scegliere investimenti ampiamente
            diversificati e con un rischio misurato. Inoltre è opportuno investire un po’ per volta, proprio come
            avviene con i piani di risparmio (v. Il mio consiglio da insider). Invece com’è la situazione per i
            proprietari immobiliari: i tassi ipotecari continueranno a scendere? Attualmente il proprietario di un
            immobile paga per un’ipoteca fissa a cinque anni un tasso d’interesse inferiore a quello che il
            risparmiatore ottiene sul conto di previdenza. Questo paragone dimostra che i tassi ipotecari sono già
            incredibilmente bassi e sarà difficile che possano scendere ancora. Inoltre l’ultimo intervento della BNS
            posticipa ulteriormente un futuro rialzo dei tassi. Ne possono beneficiare anche gli inquilini: a nostro
            avviso l’anno prossimo il tasso di riferimento scenderà ancora dall’attuale 2 percento all’1,75 percento.
        </body>
    </Document>
    <Document>
        <url>https://blog.migrosbank.ch/it/grosse-disparita-tra-i-sessi-nella-previdenza/</url>
        <id>2636E9E4D6B48047E71B61778559B9EF</id>
        <title>Grosse disparità tra i sessi nella previdenza - Banca Migros</title>
        <body>Ogni anno i nostri istituti di previdenza pagano rendite di vecchiaia per oltre 50 miliardi di franchi.
            Quanto di questa somma ricevono le donne e quanto spetta agli uomini? Dalla nostra analisi emerge che esiste
            una notevole disparità. E il divario si riduce solo lentamente. La discriminazione a livello retributivo tra
            uomini e donne è un argomento molto discusso, di conseguenza le autorità rilevano accuratamente l’evoluzione
            di questo divario e i fattori responsabili. Nella previdenza la situazione è molto diversa: cercare una
            valutazione ufficiale della parte che spetta alle donne e di quella degli uomini è un’impresa vana. Eppure
            c’è in ballo parecchio denaro. Nel solo 2013 l’AVS e la previdenza professionale hanno pagato rendite di
            vecchiaia per 52 miliardi di franchi. E questa somma aumenta di 1,5 miliardi l’anno. Cerchiamo dunque di
            fare un po’ di luce nella distribuzione tra i sessi dei fondi della previdenza: per il maggiore dei due
            istituti, l’AVS, il 58 percento dei 32 miliardi di franchi di rendite di vecchiaia va alle donne (v.
            grafico). Il motivo principale della prevalenza femminile è la più lunga aspettativa di vita: le donne
            vivono infatti tre anni di più in media. Dal momento che il primo pilastro è finanziato secondo il principio
            di ripartizione, le donne beneficiano inoltre dei contributi salariali più elevati degli uomini. L’AVS versa
            ogni anno 32 miliardi di franchi in rendite di vecchiaia. Le donne ricevono il 58 percento. Delle rendite
            della previdenza professionale, invece, alle donne va solo il 22 percento. La somma del primo e del secondo
            pilastro è quindi la seguente: dei 52 miliardi di franchi di rendite di vecchiaia gli uomini riscuotono 29
            miliardi e le donne 23. In modo esattamente opposto sono distribuiti i pesi nel secondo pilastro, dove ben
            il 78 percento delle rendite di vecchiaia va agli uomini e solo il 22 percento alle donne. Come si spiega
            questa disparità? Nella previdenza professionale la rendita dipende dall’ammontare dei versamenti
            effettuati, ai quali il datore di lavoro contribuisce per almeno la metà. La quota notevolmente più bassa
            delle donne rispecchia quindi il tasso d’attività professionale e lo stipendio medio inferiore. Il divario
            si sta colmando, ma molto lentamente: dieci anni fa le donne percepivano solo il 18 percento delle rendite
            versate. Dalla nostra valutazione emerge che il rischio di una carente previdenza per la vecchiaia è
            maggiore tra le donne. Qui occorre considerare alcuni fattori particolari, tra cui la trattenuta di
            coordinamento nel lavoro a tempo parziale oppure le conseguenze di un divorzio. Su questo blog vi spiego
            molto concretamente le possibili insidie della previdenza e com’è possibile porvi rimedio. Trovate questi
            consigli sotto il titolo “Sette consigli in materia di previdenza per le donne – e per gli uomini”.
        </body>
    </Document>
    <Document>
        <url>https://blog.migrosbank.ch/it/difficolta-finanziare-per-lavs/</url>
        <id>4BC0E1286B69C9C589CA30B96BDE3A75</id>
        <title>Difficoltà finanziare per l’AVS - Banca Migros</title>
        <body>Gli elettori hanno bocciato alle urne la riforma sulla previdenza 2020. È ora necessario pensare il prima
            possibile a nuove soluzioni soprattutto per l’AVS, poiché la situazione finanziaria del primo pilastro
            tenderà a peggiorare nei prossimi anni. L’Assicurazione vecchiaia e superstiti (AVS) è il pilastro centrale
            del nostro sistema di previdenza. È obbligatoria per tutti i lavoratori dipendenti e si basa su un sistema
            di ripartizione. In altre parole, invece che accumulare il capitale per i singoli assicurati nel corso degli
            anni, i pagamenti dei beneficiari AVS si finanziano prevalentemente con i versamenti attuali. La
            Confederazione fornisce inoltre un contributo pari a quasi il 20% delle uscite e l’imposta sul valore
            aggiunto copre un ulteriore 6% delle spese. Fin dall’introduzione dell’AVS nel 1948 le entrate annue erano
            quasi sempre superiori alle uscite. In questo modo è stato possibile costituire un fondo di riserva che
            ammonta a 45 miliardi di franchi (il credito dell’AVS nei confronti dall’assicurazione d’invalidità, pari a
            circa 11 miliardi, è incluso in questo importo). La riserva attuale corrisponde all’incirca alla somma
            necessaria per pagare un anno civile di rendite AVS. Dal 2014 in poi il risultato di ripartizione si è
            invece rivelato costantemente negativo, ovvero le uscite dovute alle rendite hanno superato le entrate. Nel
            2014 e nel 2016 l’AVS ha comunque chiuso l’anno leggermente in positivo in termini di risultati d’esercizio,
            poiché il rendimento del patrimonio del fondo AVS ha compensato l’esito negativo della ripartizione. Senza
            riforma il fondo AVS si esaurirà entro il 2030. La scia positiva è però giunta alla fine. Secondo le
            previsioni dell’Ufficio federale delle assicurazioni sociali (UFAS), da quest’anno in poi anche il risultato
            d’esercizio sarà costantemente negativo. Nei prossimi anni il divario tra le entrate e le uscite è destinato
            ad aumentare. Senza riforma, nel 2025 l’AVS registrerà una perdita d’esercizio di 3 miliardi di franchi, che
            crescerà fino a un passivo annuo di 12 miliardi di franchi nel 2035. Previsioni sulle entrate e le uscite
            dell’AVS (miliardi di franchi) * Senza i rendimenti del fondo AVS sul mercato dei capitali Fonte: Ufficio
            federale delle assicurazioni sociali (UFAS) Previsioni sullo sviluppo del fondo AVS (miliardi di franchi)
            Fonte: Ufficio federale delle assicurazioni sociali (UFAS) / Banca Migros In base a queste previsioni, il
            fondo AVS si esaurirà entro il 2030 e da quel momento le rendite non saranno più pienamente garantite.
            Questo andamento è dovuto soprattutto a sviluppi demografici, ma la riduzione del patrimonio del fondo è
            legata anche a un circolo vizioso. I redditi generati dagli investimenti continuano infatti a ridursi e
            contemporaneamente diminuisce anche l’orizzonte d’investimento. La direzione del fondo è dunque costretta a
            investire le restanti risorse in maniera più conservativa, causando così un ulteriore calo dei rendimenti.
            Più beneficiari di rendite e per periodi più lunghi Prima una buona notizia dal settore demografico: siamo
            sempre più sani e viviamo più a lungo. L’aspettativa di vita è notevolmente aumentata negli ultimi decenni
            ed è quindi cresciuta anche la durata media di percezione delle rendite. Negli ultimi 35 anni il periodo di
            percezione si è allungato di cinque anni per gli uomini e di quattro anni per le donne. Per gli enti
            previdenziali fronteggiare questi sviluppi è un compito arduo, reso ancora più difficile dall’invecchiamento
            della popolazione. I pensionati rappresentano una quota crescente della popolazione complessiva, anche
            perché il numero di nascite è fortemente calato a partire dagli anni Settanta. Nel 1980 sono nati 73 661
            bambini in Svizzera, a fronte dei 111 835 del 1965. Nel frattempo si è registrato un leggero miglioramento
            con i 87 883 bambini venuti al mondo nel 2016. Nei prossimi anni andranno però in pensione le persone nate
            in anni caratterizzati da una natalità elevata. Fino al 2030 il numero di pensionati crescerà il doppio
            rispetto al numero di lavoratori. Secondo lo scenario di riferimento dell’Ufficio federale di statistica
            (UST), la popolazione permanente tra i 20 e i 64 anni aumenterà di 320 000 unità entro il 2030, mentre
            quella di età superiore ai 64 anni registrerà un incremento di 670 000 persone. Anche questo contribuirà a
            sbilanciare il rapporto tra il numero di lavoratori e di pensionati: attualmente in Svizzera si contano
            quasi 3,5 persone in età lavorativa per ogni beneficiario di rendita, ma nel 2045 saranno solo due (v.
            grafico 3). In questo scenario la popolazione occupata si espanderà soprattutto a causa dell’immigrazione.
            Numero di persone in età lavorativa per beneficiario di rendita Fonte: Ufficio federale di statistica (UST)
            Dopo il no alla riforma sulla previdenza 2020, la politica è chiamata a trovare soluzioni in tempi brevi.
            Per evitare l’esaurimento del fondo AVS è necessario mettere in atto delle misure di stabilizzazione al più
            presto possibile. In caso contrario questa fonte di reddito essenziale verrà a mancare in futuro o
            quantomeno risulterà notevolmente indebolita. Possibili linee d’azione sarebbero ad esempio l’aumento
            dell’età pensionabile o un’ampia promozione dell’occupazione anche dopo il raggiungimento dell’età di
            pensionamento. Introdurre un margine di flessibilità per le prestazioni previdenziali (rendendole cioè
            dipendenti dalle entrate) non sembra una strategia attuabile sotto il profilo politico. Si dovrà pertanto
            attingere ad altre fonti di reddito, ad esempio tramite un incremento dell’imposta sul valore aggiunto o un
            aumento dei contributi salariali. A lungo termine converrebbe anche offrire incentivi alle famiglie per
            favorire la crescita del tasso di natalità. Considerate le incerte prospettive dei nostri istituti
            previdenziali, la previdenza privata risulta ancora più importante. Il vostro consulente della Banca Migros
            sarà lieto di assistervi nella scelta di soluzioni d’investimento adeguate.
        </body>
    </Document>
    <Document>
        <url>https://blog.migrosbank.ch/it/tag/salario/</url>
        <id>353123EC3EC6CDCA6035F93F962CF5DF</id>
        <title>Salario Archivio - Banca Migros</title>
        <noindex>noindex,follow</noindex>
        <body>La globalizzazione e la rivoluzione digitale stravolgono il nostro mondo del lavoro. Gli stipendi sono
            sotto pressione. Milioni di impieghi vengono delocalizzati. Ciò offre un terreno fertile alla diffusione di
            idee politiche radicali. Ma proprio la Svizzera è un esempio di come superare la trasformazione economica.
            Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/attualita-di-borsa/</url>
        <id>278C8FFD50013E6E07B4BDB5E4649212</id>
        <title>Attualità di borsa Archives - Banca Migros</title>
        <noindex>noindex,follow</noindex>
        <body>La Banca Migros guarda al prossimo anno con fiducia in materia di investimenti, ma riduce leggermente
            l’orientamento ciclico della sua asset allocation tattica in risposta ai crescenti rischi. La
            sovraponderazione delle azioni viene diminuita a favore degli investimenti alternativi, mentre le
            obbligazioni rimangono nettamente sottoponderate. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/attualita-di-borsa/pagina/6/</url>
        <id>FC4AFA608753E07FDB96CCC7CA05FA33</id>
        <title>Attualità di borsa Archives - Page 6 of 6 - Banca Migros</title>
        <noindex>noindex,follow</noindex>
        <body>Nonostante il boom dei mercati emergenti, le azioni di questa regione rendono poco. Ma c’è una spiegazione
            plausibile. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/attualita-di-borsa/pagina/4/</url>
        <id>5D5E4B39ED6A61149F1AF851315DAB9A</id>
        <title>Attualità di borsa Archives - Page 4 of 6 - Banca Migros</title>
        <noindex>noindex,follow</noindex>
        <body>I fondi strategici offrono un’opportunità d’investimento ben strutturata e ampiamente diversificata. Sono
            dunque ideali come componente “core” a costi contenuti per il portafoglio degli investitori privati.
            Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/attualita-di-borsa/pagina/5/</url>
        <id>C75C2396A214E6D081FAD777EEFF9FB4</id>
        <title>Attualità di borsa Archives - Page 5 of 6 - Banca Migros</title>
        <noindex>noindex,follow</noindex>
        <body>Questo proverbio cinese vale soprattutto per la borsa. Lo scivolone di quest’autunno è un esempio da
            Manuale: negli investimenti chi la dura la vince. Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/attualita-di-borsa/pagina/3/</url>
        <id>493B9FE7AC167819AAC531C98D7D4905</id>
        <title>Attualità di borsa Archives - Page 3 of 6 - Banca Migros</title>
        <noindex>noindex,follow</noindex>
        <body>Le quotazioni di borsa sono convenienti o elevate? Attualmente il rapporto prezzo/utile non ci dà una
            risposta chiara. Ma un altro criterio ci indica fino a che punto vale la pena di acquistare azioni.
            Continuare a leggere
        </body>
    </Document>
    <Document>
        <url>https://blog.migrosbank.ch/it/categoria/attualita-di-borsa/pagina/2/</url>
        <id>B81BE3A4FC20C14BD14BBB850DA1048A</id>
        <title>Attualità di borsa Archives - Page 2 of 6 - Banca Migros</title>
        <noindex>noindex,follow</noindex>
        <body>La Banca Migros conferma la sua forte sottoponderazione delle obbligazioni e mantiene invariata la
            sovraponderazione delle azioni. In considerazione degli elevati rischi politici Markus Wattinger,
            responsabile dell’Investment Office, mette tuttavia in guardia gli investitori da un atteggiamento troppo
            imprudente. Continuare a leggere
        </body>
    </Document>
    <Document>
        <url>https://blog.migrosbank.ch/it/nuotare-nell-oro/</url>
        <id>CE8EA6E719D01D1E331CAD038073E718</id>
        <title>Nuotare nell’oro - Banca Migros</title>
        <body>A proposito di nuotare… Nessun papero al mondo possiede più soldi di Paperon de’ Paperoni di Paperopoli.
            Eppure esistono persone reali con patrimoni ancora più cospicui di quello del famoso personaggio di Disney.
            La rivista economica Forbes tiene una classifica dei patrimoni di personaggi di fantasia: la “Forbes
            Fictional 15”. Al primo posto troneggia Paperon de’ Paperoni, il cui forziere contiene 65.4 miliardi di
            dollari, una ricchezza accumulata con le miniere e la scoperta di diversi tesori. Non c’è da stupirsi che
            l’astuta “Banda Bassotti” cerchi continuamente di mettere le mani su così tanto denaro. A titolo di
            confronto: La persona più ricca al mondo è il fondatore della Microsoft Bill Gates. Il suo patrimonio netto
            viene stimato da Forbes a 79.2 miliardi. Nel mondo reale Paperone si troverebbe addirittura al quarto posto,
            dopo Carlos Slim Helú (77.1 miliardi), che è diventato ricco nel settore delle telecomunicazioni in Messico,
            e il noto investitore Warren Buffet (72.7 miliardi). Tuttavia queste cifre impallidiscono di fronte al
            patrimonio di Mansa Musa Primo. Il “re dei re” è vissuto in Mali dal 1280 al 1337. Se fosse vivo oggi, con
            ben 400 miliardi di dollari sarebbe di gran lunga l’uomo più ricco del mondo.
        </body>
    </Document>
    <Document>
        <url>https://blog.migrosbank.ch/it/tag/fondi-previdenziali/</url>
        <id>EDEA22F28140831075EBE6FE894BC599</id>
        <title>Fondi previdenziali Archivio - Banca Migros</title>
        <noindex>noindex,follow</noindex>
        <body>La Banca Migros offre i più convenienti fondi previdenziali a gestione attiva, come emerge dalla
            panoramica redatta dalla piattaforma di confronto online Moneyland.ch. Beneficiate dei vantaggi del
            risparmio previdenziale ed effettuate il versamento nel pilastro 3a in tempo utile. Continuare a leggere
        </body>
    </Document>
    <Document>
        <url>https://blog.migrosbank.ch/it/mai-cosi-alto-il-rischio-di-concentrazione-alla-borsa-svizzera/</url>
        <id>88F23270492AA8CC7538FE03B5A2FD37</id>
        <title>Mai così alto il rischio di concentrazione alla borsa svizzera - Banca Migros</title>
        <body>L’impennata di Nestlé, Novartis e Roche mette in difficoltà gli investitori, perché queste società hanno
            raggiunto una supremazia pericolosa. In base a un’analisi della Banca Migros il loro peso nello Swiss Market
            Index è salito al massimo storico del 64 percento. Il successo della borsa svizzera dipende dalle blue chip
            Nestlé, Novartis e Roche. La loro quota nello Swiss Market Index (SMI) ha raggiunto in media il 55 percento
            negli ultimi vent’anni. Una simile concentrazione è unica al mondo e per l’investitore comporta un notevole
            rischio di concentrazione. Ma la supremazia dei tre colossi è aumentata ancora di molto negli ultimi tempi.
            Come dimostra un’analisi condotta dalla Banca Migros, il peso di Nestlé, Novartis e Roche nello SMI ha
            raggiunto un nuovo record con il 63,8 percento (v. grafico). L’indice SMI comprende i 20 principali titoli
            svizzeri. Anche nello Swiss Performance Index, che contiene tutti i 207 titoli quotati, la loro quota nella
            capitalizzazione di borsa è salita a un elevato 52,7 percento. Nestlé, Novartis e Roche dominano la borsa
            come mai prima Quota nella capitalizzazione di mercato dello Swiss Market Index: Nestlé (24,3%), Novartis
            (21,3%) e Roche (18,2%) raggiungono insieme il 63,8% – un nuovo record (dati: SIX) Nestlé, Novartis e Roche
            hanno prestato un notevole contributo alla buona performance della borsa svizzera negli ultimi decenni.
            Offrono tuttora un interessante rendimento del dividendo, superiore al 3 percento. E conseguono redditi
            stabili. Grazie a queste qualità difensive le tre blue chip hanno aumentato il proprio peso soprattutto
            quando i mercati finanziari erano dominati dall’incertezza. Come dimostra il grafico, è successo durante la
            crisi asiatica nel 1998, dopo lo scoppio della bolla della New Economy nel 2002 e durante la crisi
            finanziaria del 2008. Attualmente i mercati hanno assistito a una nuova fuga verso la sicurezza, il che si è
            manifestato tra l’altro nei diffusi interessi negativi delle obbligazioni. Quest’estate anche l’azione
            Nestlé ha raggiunto un nuovo massimo storico. Ma il successo di Nestlé, Novartis e Roche ha un rovescio
            della medaglia: il rischio di concentrazione. La capitalizzazione di borsa delle tre società raggiunge ormai
            630 miliardi di franchi, pari al 95 percento del prodotto interno lordo svizzero. In altri termini, se uno
            dei tre giganti starnutisce, la borsa si prende un brutto raffreddore. Facciamo due esempi concreti:
            ipotizziamo che l’intero valore di borsa di Swisscom improvvisamente si azzeri. Un annientamento del
            capitale di pari entità della Nestlé comporta già una flessione del titolo del 5 percento. Oppure
            immaginiamo che l’azione CS raddoppi in un colpo solo il suo valore. Lo stesso effetto farebbe lievitare il
            prezzo del titolo Novartis addirittura del 9 percento. Gli investitori si trovano dunque confrontati con un
            dilemma: chi investe nell’indice SMI beneficia dell’orientamento difensivo di Nestlé, Novartis e Roche, ma
            contemporaneamente l’estrema focalizzazione su appena tre azioni contraddice il principio dell’ampia
            diversificazione. Che cosa significa per la strategia d’investimento? Questo problema della scarsa
            diversificazione dei titoli si pone in particolare nei prodotti d’investimento passivi (ad esempio gli
            Exchange Traded Fund), che replicano l’indice SMI. Un’alternativa è costituita dai fondi gestiti
            attivamente, come il Mi-Fonds (Lux) SwissStock, nel quale Nestlé, Novartis e Roche rivestono una quota del
            20 percento appena. Chi privilegia comunque un investimento sull’indice può orientarsi allo Swiss Leader
            Index (SLI), introdotto dalla borsa svizzera nel 2007 proprio in risposta alla forte concentrazione di
            titoli nell’SMI che impediva a numerosi investitori stranieri di considerare questo indice a causa dei loro
            regolamenti. Nello SLI sono presenti non solo le 20, ma le 30 maggiori azioni svizzere. Inoltre la
            ponderazione di mercato dei quattro principali titoli viene limitata al 9 percento mediante il fattore di
            capping, quello delle azioni successive al 4,5 percento. Tale fattore si applica di volta in volta per tre
            mesi, pertanto è temporaneamente possibile anche una quota leggermente più elevata del 9 e del 4,5 percento.
            La tabella indica che così il peso di Nestlé si riduce dall’attuale 24,3 percento nell’SMI al 9,5 percento
            nell’indice SLI. Viceversa, per UBS aumenta dal 4,6 all’8,2 percento. Confronto tra le dieci maggiori
            posizioni negli indici SMI, SLI e SMIM SMI SLI SMIM Azione Qutoa Azione Qutoa Azione Qutoa Nestlé 24,3%
            Novartis 9,6% Partners Group 6,9% Novartis 21,3% Nestlé 9,5% Sika 6,6% Roche 18,2% Roche 9,3% Lonza 6,5% UBS
            4,6% UBS 8,2% Kühne + Nagel 5,8% ABB 4,0% Zurich Insurance 4,8% Lindt N 5,7% Zurich Insurance 3,7% Swiss Re
            4,6% Sonova 5,5% Syngenta 3,5% Richemont 4,4% Schindler 5,4% Richemont 3,0% Syngenta 4,4% Swiss Prime Site
            4,7% Swiss RE 2,9% ABB 4,3% Lindt PS 4,4% CS Group 2,0% CS Group 3,9% Galenica 4,0% Tuttavia, come dimostra
            il grafico seguente, gli indici SMI e SLI si sono mossi in linea negli ultimi anni nonostante la diversa
            costruzione. Lo stesso vale per l’indice SPI, che comprende tutte le azioni svizzere quotate. Quasi nessuno
            scostamento rispetto all’SMI Performance degli indici SMI, SLI e SPI inclusi i dividendi dal 2010 (dati:
            SIX) Per l’investitore non è dunque facile trovare un’autentica alternativa rispetto all’SMI. Una valida
            opzione è pur sempre lo Swiss Market Mid Cap Index (SMIM), comprendente le 30 azioni che nella graduatoria
            della capitalizzazione di mercato seguono i titoli dell’SMI. I maggiori titoli rappresentati in questo
            indice sono Partners Group, Sika e Lonza (v. tabella in alto). Dal seguente grafico emerge che la
            performance dell’indice SMIM si differenzia notevolmente dall’SMI, consentendo così una migliore
            diversificazione. Inoltre il segmento delle mid cap ha evidenziato un andamento molto migliore dall’inizio
            dell’anno. Mentre l’SMI, inclusi i dividendi, rimane tuttora al di sotto del livello record del 10 percento
            circa, in agosto lo SMIM ha raggiunto un nuovo record (passato quasi inosservato). A questo indice è affine
            lo SPI Extra, che contiene tutti i 187 titoli dello SPI non compresi nell’SMI. Lo SMIM trova applicazione
            soprattutto negli investimenti sugli indici a gestione passiva, come gli ETF, mentre lo SPI Extra è spesso
            utilizzato come benchmark per i fondi d’investimento attivi nel segmento delle small e mid cap. Anche questo
            indice si muove sui massimi assoluti dal mese corrente. Tuttavia il settore tecnologico e quello
            dell’energia sono sottorappresentati nei due indici e, per ottenere una copertura migliore, occorre
            orientarsi alle borse estere. Rispetto all’SMI, lo SMIM offre una migliore diversificazione Performance
            degli indici SMI, SMIM e SPI Extra inclusi i dividendi dal 2010 (dati: SIX). La forte sovraponderazione di
            Nestlé, Novartis e Roche è contemporaneamente croce e delizia per gli investitori. Nello scenario attuale,
            con una spiccata volatilità, queste blue chip offrono senz’altro un rifugio sicuro, ma nel contempo sono la
            causa di un’insufficiente diversificazione in molti depositi svizzeri. Eppure la nostra borsa offre numerose
            azioni interessanti di serie B, come dimostrano i buoni risultati del segmento dello small e mid cap.
        </body>
    </Document>
    <Document>
        <url>https://blog.migrosbank.ch/it/dopo-leuforia-arriva-il-tonfo/</url>
        <id>8A6245909ED0E8EE5B41C152700859B2</id>
        <title>Dopo l’euforia arriva il tonfo - Banca Migros</title>
        <body>Nel primo semestre le criptovalute come Bitcoin hanno subito un eccezionale rialzo. A metà giugno la
            capitalizzazione delle monete virtuali ha oltrepassato per la prima volta la magica soglia dei 100 miliardi
            di dollari. Da allora si sono però registrate pesanti flessioni. What goes up, must come down – la maggior
            parte degli investitori conosce questo vecchio proverbio borsistico: tutto ciò che sale prima o poi finisce
            per scendere. Negli ultimi giorni il caso delle criptovalute ha dato un’altra chiara conferma di questa
            regola: dopo lo spettacolare rialzo del primo semestre, per le monete virtuali come Bitcoin ed Ethereum la
            seconda metà dell’anno è iniziata all’insegna di pesanti flessioni. È da premettere che le criptovalute sono
            caratterizzate da una notevole volatilità, tanto più perché la negoziazione avviene in maniera frammentaria
            e la liquidità risulta spesso scarsa. Forti oscillazioni giornaliere non sono una rarità, anzi piuttosto la
            norma, e si contraddistinguono per fluttuazioni in entrambe le direzioni. Forti oscillazioni giornaliere non
            sono una rarità, ma piuttosto la norma. Dopo aver raggiunto il suo massimo storico il 12 giugno, Ethereum,
            la seconda moneta virtuale per volume di mercato, ha perso circa il 50% nell’arco di un mese. Chi ha
            investito in questa valuta all’inizio dell’anno è comunque ancora in attivo. Prevedendo che Ethereum avrebbe
            presto strappato a Bitcoin il primato tra le criptovalute, gli investitori hanno puntato con forza su questa
            moneta virtuale. Il suo valore è così aumentato più di 40 volte, salendo dai 9,56 dollari di fine 2016 al
            suo massimo storico di metà giugno. Fonte: www.coindesk.com (Aggiornato al 17 luglio 2017). Questo esempio
            mostra come il mercato delle criptovalute stia ancora muovendo i suoi primi passi. La sua nascita risale
            alla crisi finanziaria ed economica del 2008/2009, quando un utente o un gruppo di programmatori, sotto lo
            pseudonimo di Satoshi Nakamoto (fino a oggi non è chiaro chi si nasconda dietro questo nome), pubblicò un
            documento di lavoro nel quale presentava una criptovaluta: «Bitcoin: A Peer-to-Peer Electronic Cash System».
            All’origine di Bitcoin c’era soprattutto la sfiducia nei confronti delle banche centrali e la mancanza di
            trasparenza del sistema bancario. Grazie alla tecnologia blockchain, che è alla base delle monete virtuali,
            i bitcoin hanno iniziato a circolare su internet come mezzo di pagamento digitale a partire dal 2009. Nel
            febbraio del 2011 il Bitcoin ottenne per la prima volta la parità di cambio con il dollaro. Attualmente un
            bitcoin costa circa 2670 dollari. Le criptovalute esistono soltanto sotto forma di codice digitale. Nel
            frattempo si è sviluppato un vasto e complesso universo di valute virtuali ispirate a Bitcoin e sono nate
            innumerevoli piattaforme sulle quali è possibile negoziare le monete digitali: attualmente esistono più di
            800 criptovalute. Le più famose sono Bitcoin, Ethereum, Ripple e Litecoin. Svolgono la stessa funzione del
            denaro tradizionale nelle transazioni online e servono come mezzo di pagamento per l’acquisto di beni e
            servizi reali. Le maggiori criptovalute Posizione Moneta virtuale Capitalizzazione in miliardi di USD 1
            Bitcoin 34,2 2 Ethereum 16,5 3 Ripple 6,1 4 Litecoin 2,2 5 Ethereum Classic 1,4 6 Dash 1,1 7 NEM 1,0 8 IOTA
            0,60 9 Monero 0,49 10 Stratis 0,32 Fonte: www.coinmarketcap.com (aggiornato al 17 luglio 2017)
            Ciononostante, le criptovalute presentano alcune differenze sostanziali rispetto alle valute tradizionali.
            Né le banche centrali né i governi ne sono garanti e questo tra l’altro significa che non esistono sotto
            forma di moneta legale (ad esempio, banconote o monete in metallo). Le criptovalute esistono esclusivamente
            come codice digitale. Il vantaggio è che presentano una struttura decentralizzata e non è una banca centrale
            a detenerne il controllo, bensì gli utenti stessi. Le valute digitali come Bitcoin sono dunque uno strumento
            di pagamento virtuale privo di un organismo di gestione centrale. La blockchain è una sorta di banca dati
            decentralizzata, nella quale vengono salvate tutte le azioni che avvengono tra gli utenti. Per evitare
            eventuali truffe, il percorso dei bitcoin viene tracciato e ogni transazione è salvata nella blockchain.
            Questo procedimento comporta sia vantaggi che svantaggi. Tutti gli utenti hanno accesso agli stessi dati,
            che possono essere modificati solo con il consenso di tutti gli utenti, con la conseguenza che le
            informazioni non sono manipolabili. Le valute digitali possono inoltre essere utilizzate da ogni computer
            nel mondo e i bonifici effettuati risultano del tutto anonimi. In questo senso le criptovalute garantiscono
            un alto livello di protezione della privacy, ma è appunto per questo che i criminali le utilizzano come
            mezzo di pagamento. Per gli investitori non c’è finora un metodo di valutazione consolidato per stabilire se
            una moneta digitale sia da considerarsi cara o un affare. Un fattore di incertezza è rappresentato dalla
            struttura ancora sperimentale dell’intero sistema delle valute alternative. Oltre a ciò, l’accettazione e la
            diffusione delle monete virtuali sono ancora molto limitate e per lo più non ne è riconosciuto l’utilizzo
            generale come mezzo di scambio o riserva di valore. Tutto considerato, le criptovalute hanno ancora una
            lunga strada davanti a sé prima di poter prendere il ruolo delle carte di credito e delle monete
            tradizionali nel commercio e nella circolazione dei beni a livello internazionale. Acquistano però sempre
            maggiore importanza, soprattutto perché aumentano a vista d’occhio i prestatori di servizi che le accettano
            in un numero crescente di Paesi. Per gli investitori non c’è finora un metodo di valutazione consolidato per
            stabilire se una moneta digitale sia da considerarsi cara o un affare. Il tasso di cambio delle valute
            alternative è stabilito solo sulla base della domanda e dell’offerta da parte degli utenti e si fonda in
            gran parte sulla fiducia. In passato questa fiducia è stata scossa già varie volte da alcuni casi di truffa.
            Su questo sfondo si producono oscillazioni dei tassi di cambio che possono andare dal 20 al 30% nell’arco
            della giornata e il mercato è spesso influenzato da attività speculative. Nonostante l’imponderabilità, gli
            investitori hanno ormai ben pochi dubbi sulla sopravvivenza futura delle criptovalute. In particolare, la
            tecnologia blockchain è fortemente orientata al futuro e offre interessanti possibilità di applicazione,
            come gli smart contracts (contratti intelligenti) o il tracciamento dei prodotti. La domanda è piuttosto in
            quale direzione si svilupperà il mercato nel suo processo di maturazione e quali valute alternative si
            imporranno. Allo stato attuale le criptovalute possono quindi fungere solo da integrazione al portafoglio
            per quegli investitori che presentano un’elevata propensione al rischio e riescono anche a resistere a
            lunghe fasi di pesante flessione. Chi non vuole avventurarsi nelle borse del Bitcoin a causa della scarsa
            trasparenza, può partecipare all’andamento del valore tramite il certificato sull’indice di Vontobel (ISIN
            CH0327606114). Quest’ultimo sarà disponibile solo fino a luglio 2018.
        </body>
    </Document>
    <Document>
        <url>https://blog.migrosbank.ch/it/fondi-strategici-investimenti-semplici-ed-efficienti/</url>
        <id>15B889574BB333E1552067DAF2C82CD3</id>
        <title>Fondi strategici: investimenti semplici ed efficienti - Banca Migros</title>
        <body>I fondi strategici consentono agli investitori privati di accumulare un patrimonio a lungo termine
            all’insegna della massima semplicità. Tra l’altro è possibile con minori spese e rischi più contenuti
            rispetto a chi vuole comporre autonomamente un portafoglio investimenti analogo. Il successo negli
            investimenti non è poi così scontato. Per accumulare un patrimonio non occorre avere prima di tutto un «buon
            fiuto» per le azioni, ma scegliere l’asset allocation ottimale in azioni, obbligazioni, liquidità e
            investimenti alternativi. Da qui dipende infatti il 90% del successo degli investimenti nel tempo. Ma come
            strutturare gli investimenti in modo ottimale? Il sistema più semplice consiste nell’acquistare un fondo
            strategico (v. riquadro) che offre un mix di asset, adeguato al profilo di rischio personale. Potreste anche
            cercare di replicare voi stessi un’analoga diversificazione del patrimonio, ad esempio con gli Exchange
            Traded Fund, comunemente chiamati ETF. Alla borsa svizzera sono scambiati più di 1200 strumenti
            d’investimento del genere, ognuno dei quali copre un certo segmento di mercato. Con tutti questi tasselli è
            possibile comporre un portafoglio individuale, ma certamente non tutti i clienti dispongono del necessario
            know-how. Il fondo strategico rappresenta, invece, una brillante alternativa. La psicologia di borsa rema
            spesso contro gli investitori privati Un grande vantaggio del fondo strategico si dimostra, ad esempio,
            quando la borsa subisce pesanti scossoni. Nelle situazioni di stress gli individui tendono spesso a reagire
            affrettatamente, entrando sul mercato e uscendo nel momento meno favorevole. Chi affida la gestione
            patrimoniale a un fondo strategico amministrato secondo criteri professionali evita queste decisioni
            sbagliate. La gestione fondi della Banca Migros segue con determinazione una strategia d’investimento a
            lungo termine. Inoltre garantisce un investimento ampiamente diversificato, in grado di ridurre i rischi,
            già a partire da somme minime. Chi, invece, vuole comporre autonomamente un portafoglio altrettanto ben
            diversificato ricorrendo agli ETF ha bisogno di un patrimonio minimo, che supera le possibilità finanziarie
            di molti investitori privati. I fondi strategici sono più convenienti Quanti più elementi compongono un
            portafoglio costruito autonomamente, tanto migliore è la diversificazione dei rischi, ma nel contempo le
            spese aumenteranno in proporzione. Tra l’altro, l’asset allocation deve essere periodicamente adeguata alla
            strategia d’investimento scelta all’inizio. Questo meccanismo, chiamato ribilanciamento, garantisce che
            possano essere realizzati regolarmente utili con ogni categoria di asset il cui valore è aumentato in misura
            superiore. I ricavi sono quindi reinvestiti nelle categorie di asset i cui prezzi sono scesi e per le quali
            si prospettano interessanti opportunità d’ingresso. Questi travasi hanno un peso notevole sul portafoglio di
            ETF che sarà tanto maggiore quanto più è elevato il numero di ETF utilizzati. Per gli ETF non basta
            considerare le commissioni di acquisto e di vendita; su ogni operazione pesano anche le spese generate dallo
            spread (divario) tra prezzo di acquisto e prezzo di vendita. Nel caso dei fondi strategici non solo le spese
            di transazione, ma anche i diritti di custodia sono molto inferiori. Tra l’altro, i nostri clienti
            beneficiano di uno sconto del 50%. I vantaggi complessivi a livello di spese emergono dal confronto tra il
            Migros Bank (CH) Fonds 45 e un portafoglio di ETF con una struttura analoga, entrambi con una quota
            azionaria strategica del 45%. Si presuppone un investimento in un’unica soluzione con un orizzonte di dieci
            anni (v. tabella). Confronto su 10 anni fondo strategico e portafoglio di ETF gestito autonomamente *Spese
            di transazione incl. spread **Per ragioni di costo l’asset allocation del fondo strategico viene replicata
            solo con 7 ETF, con un TER medio dello 0.2% per le tranche in CHF e lo 0,1% di spread tra prezzi di acquisto
            e di vendita. La liquidità viene tenuta su un conto operativo separato. Combinazione ideale: fondo
            strategico e piano di risparmio Le spese sono ancora più convenienti se l’investimento non è effettuato in
            un’unica soluzione, ma in modo ricorrente. I fondi strategici possono essere combinati con un cosiddetto
            piano di risparmio che offre la possibilità di investire importi costanti a intervalli regolari. Se
            l’investimento viene ripartito nel tempo, il rischio si appiattisce ulteriormente. Un fondo strategico
            consente vantaggi già a partire da somme molto modeste: già da 50 franchi al mese investite nell’asset
            allocation che vi interessa e senza spese di transazione aggiuntive, come invece nel caso di un portafoglio
            di ETF gestito in autonomia. Fondi strategici: tra i primi della classe in termini di sostenibilità e
            distribuzione Ma il fondo strategico risulta una soluzione vincente anche su un altro fronte. In determinati
            segmenti di asset mancano ETF adeguati, ad esempio nelle obbligazioni in franchi. In altri gli ETF esistono,
            ma non sono a capitalizzazione, quindi i ricavi non sono reinvestiti automaticamente. Dovete dunque
            occuparvi del reinvestimento delle distribuzioni. Con i fondi strategici della Banca Migros, invece, i
            ricavi sono reinvestiti senza interventi da parte vostra. Così traete vantaggio dall’evoluzione del valore
            dei Migros Bank Fonds con una continuità ancora maggiore.
        </body>
    </Document>
    <Document>
        <url>https://blog.migrosbank.ch/it/tag/fondi-strategici/</url>
        <id>00FDFF9D0B293B6FAB280E53FC0A6391</id>
        <title>Fondi Strategici Archivio - Banca Migros</title>
        <noindex>noindex,follow</noindex>
        <body>I fondi strategici consentono agli investitori privati di accumulare un patrimonio a lun-go termine
            all’insegna della massima semplicità. Tra l’altro è possibile con minori spese e rischi più contenuti
            rispetto a chi vuole comporre autonomamente un porta-foglio investimenti analogo. Continuare a leggere
        </body>
    </Document>
    <Document>
        <url>https://blog.migrosbank.ch/it/tag/etf/</url>
        <id>C19B3EE766B075672821347D81491F7B</id>
        <title>ETF Archivio - Banca Migros</title>
        <noindex>noindex,follow</noindex>
        <body>I fondi strategici consentono agli investitori privati di accumulare un patrimonio a lun-go termine
            all’insegna della massima semplicità. Tra l’altro è possibile con minori spese e rischi più contenuti
            rispetto a chi vuole comporre autonomamente un porta-foglio investimenti analogo. Continuare a leggere
        </body>
    </Document>
    <Document>
        <url>https://blog.migrosbank.ch/it/gestione-patrimoniale-le-parole-dordine-sono-flessibilita-e-creativita/</url>
        <id>653450513BC8B815A914EDD8491C5074</id>
        <title>Gestione patrimoniale: le parole d’ordine sono flessibilità e creatività - Banca Migros</title>
        <body>Le banche centrali non danno segnali di inversione di rotta sul fronte dei tassi negativi. Così si
            riorienta il profilo opportunità/rischi di alcuni investitori. La gestione patrimoniale della Banca Migros
            punta dunque di più sulla liquidità, sugli immobili e, nella quota azionaria, sui prodotti strutturati,
            riducendo nel contempo le commissioni. Il perdurare dei tassi d’interesse negativi mette a dura prova la
            gestione patrimoniale: quanto più si crede che il profilo di rischio scelto per un mandato sia cauto, tanto
            maggiori sono in realtà i rischi assunti. Il motivo è da ricercare nella quota obbligazionaria, aumentata
            nei portafogli in funzione dell’importanza che l’investitore attribuisce alla sicurezza. Dal momento che
            gran parte delle obbligazioni compatibili ha ormai rendimenti negativi alla scadenza, la gestione
            patrimoniale si riorienta spesso verso titoli con un rating inferiore o una durata maggiore. Il rendimento
            marginale nella quota obbligazionaria è ottenuto aumentando i rischi. Ciò vale in particolare per le
            obbligazioni con una lunga vita residua: il potenziale di perdita nel caso che i tassi aumentino prima del
            previsto è nettamente sproporzionato rispetto al reddito modesto. Invece di puntare su questi investimenti,
            qualche tempo fa la Banca Migros ha modificato, riducendo le commissioni, i mandati di gestione patrimoniale
            «Classic». Un elemento centrale della strategia d’investimento della Banca consiste nell’evitare con
            coerenza le obbligazioni con rendimento negativo alla scadenza. Come ancora di stabilità in portafoglio si
            ricorre invece a una quota maggiore di liquidità, detenuta interamente nel conto della gestione
            patrimoniale. Così, ad esempio, l’allocazione tattica della strategia «Conservativa» prevede quasi il 33
            percento di liquidità, quella della strategia «Bilanciata» il 16 percento circa. Una quota più elevata di
            liquidità implica una riduzione delle commissioni, poiché gli averi sul conto sono molto meno impegnativi da
            gestire degli investimenti in obbligazioni. La Banca Migros rinuncia pertanto alle commissioni di gestione
            per la quota di liquidità in portafoglio superiore al 5 percento perseguito a lungo termine. I mandati di
            gestione patrimoniale della Banca Migros si annoverano dunque tra i più convenienti in Svizzera, come
            dimostra un confronto della piattaforma finanziaria Moneyland.ch. Viceversa, con la riduzione della quota
            gestita attivamente deve essere ottenuto un guadagno maggiore. Le obbligazioni dei paesi emergenti, tra
            l’altro, rappresentano così fino al 5 percento del portafoglio, a seconda della strategia. La Banca Migros
            ha puntato relativamente presto su questa classe di asset ed è riuscita a conseguire utili di corso per i
            suoi clienti. Anche le obbligazioni high yield in euro hanno una ponderazione considerevole poiché
            beneficiano non solo del basso livello dei tassi, ma anche dell’attuale carenza di investimenti indotta dal
            programma di acquisto di obbligazioni da parte della Banca centrale europea che proseguirà almeno fino a
            marzo del 2017. La Banca Migros continua dunque a puntare sulle obbligazioni high yield in euro. È mantenuta
            elevata anche la quota immobiliare. Nelle strategie «Reddito», «Bilanciata» e «Crescita» rappresenta il 12,5
            percento, quindi è nettamente sovraponderata. Nell’ambito degli investimenti alternativi la Banca Migros ha
            una maggiore esposizione sugli immobili rispetto alla maggior parte dei concorrenti. E i risultati sono
            positivi: nell’anno in corso gli investimenti immobiliari hanno fornito un buon contributo alla performance.
            In considerazione della distribuzione interessante e del persistere dei tassi bassi gli investimenti
            immobiliari continueranno a incontrare il consenso degli investitori. La gestione patrimoniale della Banca
            Migros attua una netta sovraponderazione della quota azionaria. Ciò avviene soprattutto con i prodotti
            strutturati, che nelle strategie «Conservativa», «Bilanciata» e «Crescita» rappresentano una quota del 7
            percento. La Banca Migros sottoscrive questi prodotti preferibilmente nelle fasi di correzione delle borse,
            quando l’aumento della volatilità crea condizioni interessanti; i prodotti scelti hanno dunque una cedola
            elevata e sono ben lontani dalla loro «barriera». La Banca Migros conferma tale posizionamento poiché nei
            prossimi mesi sui mercati azionari internazionali potrebbero ripresentarsi fasi di spiccata volatilità
            indicate per la sottoscrizione di nuovi prodotti strutturati: ad esempio per il referendum costituzionale in
            Italia, possibili nuove elezioni in Spagna, le elezioni presidenziali negli Stati Uniti e altre decisioni
            delle banche centrali. Per maggiori informazioni consultare bancamigros.ch/gestione-patrimoniale. Mandato di
            gestione patrimoniale Classic «Bilanciato». Attuale asset allocation tattica in %.
        </body>
    </Document>
</documents>